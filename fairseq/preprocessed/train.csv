text,summary
"„8 val. duomenimis, prie sienos su Lenkija, Kalvarijų ir Lazdijų punktuose eilių neturime“, – BNS šeštadienio rytą informavo Valstybės sienos apsaugos tarnybos (VSAT) atstovas Rokas Pukinskas.Pasak jo, Medininkuose iš Lietuvos išvykti laukia apie 320, o Šalčininkuose – 105 mašinos.Pasienyje su Rusija Panemunės punkte laukia išvykti 15, o Kybartuose – 44 automobilių.Per pastarąją parą 18 asmenų neišleisti išvykti iš Lietuvos, neįsileista 30 žmonių.„Tai asmenys, kurie neatitinka karantino metu taikomų judėjimo ribojimų“, – teigė VSAT atstovas.Nuo paskelbimo pradžios, kovo 16-osios vidurnakčio į Lietuvą iš viso neįleistas 491 asmuo, o neišleisti 285 žmonės.","Lietuvos pasienyje su Lenkija šeštadienio rytą eilių nėra, o su Baltarusija ir Rusija laukia beveik 500 automobilių."
"Kablio vasaros terasoje Palangoje gera ir jauku bet kokiu oru, o kai oras taip lepina – visiems norisi persikelti arčiau jūros. Tai padarė ir LRT KULTŪROS pristatomas projektas „Kablys + jūra“, kuris ne tik dovanoja puikų laisvalaikį visiems užklydusiems į terasą, bet ir nebijo koncertus rengti arčiau vandens.Praėjusią savaitę vyko unikalus muzikos projektas pavadinimu „Ošia“. Bendras naujųjų pajūrio muzikos ir kultūros vedlių projektas visus pakvietė pasiklausyti jūros ir muzikos bangų ošimo. Scenoje pasirodė grupės „Despotin fam“ ir „Vilniaus energija“. Pastarieji muzikantai pastebi kintantį Palangos veidą, o ir koncertai ant smėlio jiems yra tikrai nebaisūs.Pajūryje pilna ne tik muzikos, bet ir parodų. Jau antrą savaitę „Kablys + jūra“ pristatoma paroda „Eilėraščiai“. Tai yra į vieną sujungtos trys meno disciplinos: poezijos, fotografijos ir dailės sintezė. Fotografas Aidas Indriošius ir dailininkė Eglė Lipinskaitė per savo žanrų prizmes interpretavo dešimties žymiausių Lietuvos poetų eilėraščius, suteikdami jiems vizualinę išraišką. O parodos atidarymo ceremonijoje eilėraščius skaitė Aidas Terespolskis.Projektas „Kablys + jūra“ labai myli kiną. Praėjusią savaitę čia buvo galima pamatyti ir įžymiąją dokumentiką „Irano reivas“. Filmą, kuris pasakoja apie šokių muzikos kultūrą Irane, pajūrio svečiams pristatė festivalis „Nepatogus kinas“.Vasara dar nesibaigė ir renginių Palangoje laukia dar daug. Jau šį penktadienį Palangos vasaros terasoje bus galima pamatyti humoro klubo pasirodymą, o šeštadienį išgirsti grupės Abudu koncertą. Jei dar neapsilankėte Palangoje – padarykite tai dabar.Plačiau – Manto Vilimo reportaže.","Pajūrio svečiai į Palangą atvyksta ne tik pasimėgauti jūros bangų mūša, bet ir pasimėgauti įvairiausiais kultūros renginiais. „Kablys + jūra“ ir LRT KULTŪRA siūlo įvairius meno projektus visiems atvykusiems."
"Kaip teigia „Ecolines“ vadovas Lietuvoje Remigijus Dvareckas, atnaujinti reisai tarp Baltijos valstybių bus vykdomi du kartus per dieną.R. Dvarecko teigimu, keleivių saugumas visuomet buvo bendrovės prioritetu, tad atnaujinti reisai bus vykdomi remiantis visomis numatytomis karantino laikotarpio rekomendacijomis bei reikalavimais.„Kruopščiai ir intensyviai ruošėmės tam, kad vėl galėtume atnaujinti keliones. Konsultavomės su specialistais bei remdamiesi jų patirtimi sudarėme planą, kurio laikydamiesi atitinkamai pritaikėme savo veiklą. Šiandien esame pilnai pasiruošę užtikrinti keleivių ir mūsų personalo saugumą keliaujant“, – akcentuoja „Ecolines“ vadovas Lietuvoje.Remiantis parengtomis saugumo gairėmis, kelionių metu visi keleiviai privalės dėvėti veido kaukes arba alternatyvias kvėpavimo takų apsaugos priemones. Tuo pačiu autobusų salonai bus pilnai dezinfekuojami iki reiso pradžios ir reisui pasibaigus.Kadangi iki šiol rekomenduojama žmonėms laikytis saugaus atstumo, anot R. Dvarecko, atitinkamai ir patys keleiviai bus pervežami laikantis numatytų reikalavimų.„Siekdami išvengti COVID-19 plitimo ir atsižvelgdami į keleivių saugumo rekomendacijas, specialiai pritaikėme naują keleivių pervežimo metodą. Kiekviename autobuse parduodame 35 vietas iš 74 keleivinių vietų taip garantuojant, kad šalia niekas nesėdės arba sėdės asmuo, su kuriuo kartu keliauja keleivis“, – kalba R. Dvareckas.Jis atkreipia dėmesį, kad su COVID-19 epidemija susijusi situacija priklausomai nuo šalių vyriausybių nutarimų gali keistis, todėl „Ecolines“ yra pasiruošę atitinkamai keisti reisų grafikus ir pardavimų sistemas.Išvykimo laikai Vilnius – Ryga – Vilnius:Vilnius – Ryga: 07:30, 18:00Ryga – Vilnius: 07:30, 18:00Išvykimo laikai Ryga – Talinas – Ryga:Ryga – Talinas: 08:00, 19:00Talinas – Ryga: 08:00, 19:00","Tarptautinių keleivių pervežimų autobusais vežėjas „Ecolines“ atvėrus Baltijos šalių sienas, nuo gegužės 29 d. atnaujins susisiekimą tarp Vilniaus, Rygos ir Talino."
"Kiek kartų esate girdėję apie tai, kad seni automobiliai yra didelė problema? Juos reikia apmokestinti, o vairuotojus reikia raginti persėsti prie naujesnių vairų.Prie šviesoforo sustoję prie „Tesla Model S“ sulaukiate pašaipaus vairuotojo žvilgsnio – jūsų „Škoda Octavia“ savo jau nugyveno, o dabar tik teršia orą.Automobilių entuziastai, nors jiems tai visiškai nerūpi, taip pat jaučia spaudimą nepirkti labai senų automobilių – juk jie degina tiek daug degalų ir išmeta tiek daug teršalų!Ir visa tai yra tiesa. Automobilių technologijos nuolat tobulėja ir naujesni automobiliai aplinką teršia mažiau. Tai ypač svarbu lokalia prasme – jei visi važinėtų naujais automobiliais, šaligatviais vaikštantys miestų gyventojai kvėpuotų švaresniu oru.Tačiau netikėkite, kai jums sakys, kad jūsų senas automobilis yra žalingesnis aplinkai nei naujas, nes tai tiesiog nėra tiesa.Seikei universiteto Japonijoje atliktas tyrimas parodė, kad iki automobilio pardavimo jis jau yra išskyręs 12 proc. vidutinės automobilio gyvenimo taršos. Kitaip tariant, automobilių gamyba pati savaime kenkia aplinkai kur kas labiau nei jo vairavimas.Tačiau naujesnis „Toyota“ tyrimas parodė, kad ir šis skaičius nėra tikslus – iš tiesų net 28 proc. taršos patiriama dar prieš naujam vairuotojui į rankas paduodant naujo automobilio raktelius.Tikriausiai realus skaičius yra kažkur tarp šių dviejų rodiklių. Ir atsiminkite – hibridinių ir elektrinių automobilių gamyba aplinkai kenkia labiau.Jūsų dabartinis automobilis jau yra pagamintas. Žala, kurią sukėlė jūsų automobilio gamyba, jau yra sukelta ir, kadangi laiko atgal atsukti neįmanoma, jos jūs neatpirksite.Pirkdami naują automobilį jūs tik paskatinsite papildomą taršą, kurios niekada neatpirks sumažėjusios degalų sąnaudos ir švaresnės išmetamosios dujos. Situacija kur kas blogesnė jei jūsų automobilis yra pagamintas kažkur kitame žemyne ir turėjo atkeliauti laivu.Kitaip tariant, pats ekologiškiausias automobilis yra tas, kurį jūs vairuojate dabar. Jei norite padėti aplinkai, gerai jį prižiūrėkite, pasirūpinkite, kad panaudota variklio alyva būtų tinkamai sutvarkyta, o senos padangos būtų perdirbtos.Jei savo „Octavia“ važinėsite 10 metų, aplinkai būsite mažiau žalingas nei tas, kuris per trejus metus perka vis naują ekologišką mašiną.Problema yra ne tik gamyba. Senų automobilių perdirbimas taip pat yra aplinkai žalinga pramonės šaka. Pastebima, kad metalo lauže atsiduria vis jaunesni automobiliai.Dar daugiau – hibridinius ir elektrinius automobilius perdirbti apsimoka kur kas labiau dėl naudojamų brangių metalų, bet pats procesas aplinkai yra labai žalingas.Vertėtų pasakyti, kad automobilių gamintojai stengiasi pagerinti savo gamyklų energijos suvartojimą, vis labiau žvalgosi į atsinaujinančią energetiką ir progresas tikrai yra pastebimas. Ir tikrai nieko blogo, jei jūs tiesiog norite naujo automobilio.Problema yra tai, kad dangstantis ekologijos siekiu svarstomi nauji mokesčiai seniems automobiliams. Ir tai, kad dėl emisijų duomenų klastojimo buvo perdirbta tūkstančiai visiškai naujų „Volkswagen“ automobilių – žala jau buvo padaryta ir tik dar pablogėjo juos taisant ar naikinant.","Lietuvos automobilių parkas yra labai senas ir negražus. Tai yra tiesa. Iš naujų automobilių išmetimo sistemos rūksta švaresni dūmai – tai irgi yra tiesa. Tačiau nemanykite, kad pirkdami vis naujesnį automobilį saugosite gamtą."
"Turint omenyje tai, kad reisu PS752 skridusio lėktuvo katastrofa įvyko prabėgus vos kelioms valandoms po to, kai ant Jungtinių Valstijų bazių Irake pasipylė Irano raketų kruša, pasigirdo spėlionių, jog tai galėjo būti atsitiktinis paties Teherano oro gynybos sistemos išpuolis, rašo „Bloomberg“. Trejų metų senumo orlaivis, kuriam vos prieš dvi dienas buvo atlikta techninė patikra, nukrito nepasiuntęs pagalbos signalo nustojus veikti GPS navigacijos sistemai – tai lėktuvo avarijai nebūdingos aplinkybės. Vaizdo įraše, kurį nufilmavo, kaip manoma, atsitiktinis pašalietis, matyti, kaip lėktuvas užsiliepsnoja dar skrisdamas naktiniame danguje ir suduždamas virsta tikru ugnies kamuoliu. Naujame pranešime skelbiama, kad informacija apie incidento priežastis „yra tikslinama“. Taip pat pranešama, jog bet kokie ankstesni pareiškimai apie sudužimo priežastis „yra neoficialūs“. „Informaciją apie lėktuvo sudužimo priežastis tikslina komisija. Visi ankstesni pareiškimai, kas sukėlė incidentą, nėra laikomi oficialiais, kol bus paskelbtos komisijos išvados“, – rašoma pranešime. Ankstesniame pranešime spaudai ambasados interneto svetainėje (vėliau jis buvo pašalintas) buvo atmesta teroristinio išpuolio versija. Remiantis preliminariais duomenimis, sugedo lėktuvo variklis. Aviacinių nelaimių tyrimų veteranas teigia, kad iš skrydžio sekimo duomenų ir mėgėjiško vaizdo įrašo nepanašu, jog viskas susiklostė pagal įprastinį variklio gedimo ar gaisro scenarijų. Nors įrodymų tėra nedaug, jie leidžia spėti veikiau apie bombą ar raketą, „Bloomberg“ sakė buvęs Jungtinių Valstijų Federalinės aviacijos administracijos avarijų tyrimų padalinio vadovas Jeffrey Guzzetti. „Lėktuvai per tokį trumpą laiką taip paprastai neužsidega ir ugnis taip sparčiai neišplinta, nebent ugnį ir sprogimą sukeltų tyčinis veiksmas“, – interviu sakė J. Guzzetti. Jei mėgėjiškas vaizdo įrašas pasirodys esąs nesuklastotas, tai reikš, kad krisdamas lėktuvas virto ugnies kamuoliu, sako J. Guzzetti. Pasak eksperto, lėktuvo skleista vaiski liepsna ir šviesa taip pat leidžia spręsti apie sprogimą. Amerikiečių dienraštis „The New York Times“ rašo, kad ekspertų teigimu, įvykių seka net ir katastrofiškos nelaimės atveju yra itin reta. Netikėtumą dar labiau padidina tai, kad lėktuvas buvo palyginti naujas, 2016 metų, o jo modelis pasižymėjo labai gera saugumo statistika. „Lėktuvai beskrisdami nei iš šio, nei iš to nesprogsta. Taip nebūna“, – sako Richardas Aboulafia, aviacijos konsultacijų kompanijos „Teal Group“ viceprezidentas analizei. Orlaivis turėtų pajėgti skristi net ir sugedus vienam varikliui. Jei įvyksta nekontroliuojamas variklio gedimas, kai susiskaido variklio dalys, šrapnelis gali pažeisti ar netgi sunaikinti lėktuvą, tačiau taip nutinka retai. Aviacijos ekspertas iš Rusijos, su kuriuo kalbėjosi „Current Time“, paragino atsižvelgti ir į kitus veiksnius. „Turime suprasti, kad šiuo atveju variklio gaisras buvo ne priežastis, o pasekmė. Lėktuve nutiko kažkas, dėl ko kilo gaisras“, – komentavo Vadimas Lukaševičius, buvęs rusų orlaivio „Sukhoi“ kūrėjas. Vaizdo įraše, jei jis yra autentiškas, matyti, „kad lėktuvas krito 25 laipsnių kampu ir jau degė. Vadinasi, jis jau buvo nekontroliuojamas dar prieš rėždamasis žemėn“, – pažymėjo V. Lukaševičius. Ekspertui, išreiškusiam smarkią abejonę dėl Irano „objektyvumo“, tai rodo, kad negalima atmesti raketos smūgio ar teroristinio išpuolio tikimybės. Atsižvelgdamas į ankstesnius raketų smūgius, Teheranas turėjo uždaryti Irano oro erdvę civilių lėktuvų skrydžiams, pridūrė V. Lukaševičius. „Vis dar negalima atmesti nė vienos [su avarija susijusios] hipotezės, nesvarbu, kaip menkai tikėtina ji galėtų atrodyti“, – pabrėžė ekspertas. Remiantis nuolaužų nuotraukomis, kuriose matyti daugiausia „labai mažos“ dalelės, galima manyti, kad lėktuvas sprogo ne ore, o atsitrenkęs į žemę, teigia V. Lukaševičius. „Tačiau ši detalė rodo tik tai, kaip lėktuvas sudužo. Į klausimą, kas sukėlė avariją, tebeturi atsakyti tyrimas, jei jis bus objektyvus“, – aiškino ekspertas. Tyrimų grupės „Bellingcat“ įkūrėjas Eliotas Higginsas, tyręs MH17 skrydį vykdžiusio lėktuvo numušimą virš rytinės Ukrainos 2014-aisiais, teigė, kad įrodymai nebūtinai papildo vieni kitus, rašo „The Telegraph“. „Parodytas sparno apgadinimas nereiškia, kad prieš orlaivį buvo pasitelkta priešlėktuvinė gynyba. Mano manymu, labiausiai tikėtina, jog pavojų sukėlė paties orlaivio nuolaužos“, – „Twitter“ rašė E. Higginsas. „Iš pradinių indikatorių matyti, kad įvyko katastrofiškas nekontroliuojamas variklio sprogimas. Vaizdinėje medžiagoje, kurią turėjome galimybę išvysti, matosi, jog lėktuvas švyti, dangų nušviečia fosforiškas švytėjimas, įvyksta nedidelis sprogimas, o po to – smūgis“, – sakė aviacijos ekspertas Geoffrey Thomas, omenyje turėdamas vaizdo įrašą, kuriame, kaip manoma, užfiksuota, kaip lėktuvas sudužo. „Vienas variklis atrodo palyginti nepažeistas, o antrasis yra subyrėjęs, tad panašu, kad tai buvo didelis vieno iš variklių gedimas. Tai itin neįprastas ir neįtikėtinai retas bet kokiam lėktuvui atvejis, mat varikliai yra patikimi ir labai tvirti“, – sakė G. Thomas, pridūręs, kad variklio gedimą galėjo sukelti lėktuvo konstravimo problemos, vadinamasis metalo nuovargis ar defektas. Žurnalo „Aviation Security International“ redaktorius Philipas Baumas teigė, kad spėlioti dar per anksti. „The Independent“ jis sakė, kad į šią nelaimę nukrypo didelis dėmesys, nes „tai nutiko Irane ypatingu metu, o jei norėtume įvykius susieti pagal nukentėjusių valstybių aspektą, pirmiausia dėl MH17 į galvą šauna Ukraina, ir , turint omenyje 1988-aisiais JAV numuštą Irano civilį keleivinį lėktuvą“. Tačiau ekspertas pridūrė, kad visa tai gali būti tik „keistas sutapimas, turėjęs nutikti būtent tokiu metu“. „Manau, jog niekas nerodo, kad tai buvo lėktuvo numušimas, o jei lėktuvas buvo numuštas, tuomet kas tai padarė?“ – sakė Ph. Baumas. DELFI primena, kad Iranas atsisakė perduoti netoli Teherano trečiadienį sudužusio Ukrainos tarptautinių oro linijų (MAU) lainerio „Boeing 737“ savirašius įrenginius jų gamintojams amerikiečiams, pranešė iraniečių naujienų agentūra „Mehr“. „Neperduosime „juodųjų dėžių“ gamintojui [„Boeing“] ir amerikiečiams“, – agentūra citavo Irano civilinės aviacijos Ali Abedzadeh. „Kol kas neaišku, kuriai šaliai ištirti bus perduota „juodoji dėžė“, – pridūrė jis A. Abedzadeh pabrėžė, kad katastrofos, nusinešusios visų 176 laineriu skridusių žmonių gyvybes, priežastis nebus įvardyta, kol bus išanalizuota orlaivio juodosiose dėžėse esanti informacija. MAU reiso PS752 laineris, turėjęs skristi į Kijevą, anksti trečiadienio rytą sudužo praėjus nedaug laiko po pakilimo iš Teherano tarptautinio oro uosto. Neilgai trukus Iranas paskelbė, suradęs abu lėktuvo savirašius prietaisus. A. Abedzadeh sakė, kad tarptautinės aviacijos taisyklės suteikia šaliai, kurioje įvyko katastrofa, vykdyti jos tyrimą. „Ši nelaimė bus tiriama Irano aviacijos organizacijos, bet Ukraina taip pat galės dalyvauti vykdant incidento tyrimą“, – pridūrė jis. Tarptautinės civilinės aviacijos organizacijos (ICAO), kuriai priklauso Iranas, Ukraina ir JAV, taisyklės skelbia, kad aviacijos katastrofų tyrimui vadovauja šalis, kurios teritorijoje įvyko incidentas. Tačiau, pasak aviacijos ekspertų, yra nedaug šalių, pajėgių išanalizuoti juodųjų dėžių informaciją. Tarp tokių minima Jungtinė Karalystė, Prancūzija, Vokietija ir Jungtinės Valstijos. Prancūzijos nelaimių tyrimo biuras (BEA), tiriantis aviacijos katastrofas, sakė kol kas negavęs jokio Irano tarnybų prašymo suteikti pagalbą po trečiadienio incidento. Iraniečių tyrėjai ketvirtadienį paskelbė esą ukrainiečių lėktuvas, išvakarėse nukritęs netrukus po pakilimo Teherano oro uoste, susidūręs su problema bandė grįžti. „Lėktuvas, iš pradžių skridęs vakarų link, kad paliktų oro uosto zoną, susidūręs su problema pasuko dešinėn ir skrido atgal į oro uostą, bet įvyko katastrofa“, – vėlų trečiadienį paskelbta Irano civilinės aviacijos organizacijos tinklalapyje. Ketvirtadienį iraniečių tyrėjai nurodė, kad Ukrainos tarptautinių oro linijų orlaivio įgula radijo ryšiu neprašė pagalbos. Pareigūnai taip pat sakė, kad prieš nukrisdamas laineris užsiliepsnojo, o jam nukritus kilo didelis sprogimas – veikiausiai dėl to, kad į Kijevą skridusio lėktuvo degalų bakas buvo pilnas. Tyrėjų pranešime taip pat patvirtinta, kad buvo surasti lėktuvo savirašiai, bet jie nukentėjo per katastrofą, ir dalis jų įrašų buvo prarasti.","Tyrėjams kruopščiai analizuojant iš karto po pakilimo Teherane sudužusio lėktuvo apdegusias nuolaužas, pasirodo prieštaringų pranešimų apie tai, dėl kokių priežasčių „Boeing 737-800“ galėjo staigiai rėžtis į žemę."
"Šis garbus teisininkas niekada nesibodi viešai kalbėti apie teisines problemas, dabartinius iššūkius žmogaus teisių srityje, o visuomenės jam suteiktą pasitikėjimo mandatą naudoja teisingumui užtikrinti ir paprastiems žmonėms ginti. Galbūt todėl profesorius buvo vienas iš penkių Europos žemynui atstovaujančių teisėjų, pakviestų skaityti pranešimo pačiam Romos katalikų bažnyčios vadovui – . Apie išskirtinę teisėjo A. Gutausko veiklą, susitikimą su popiežiumi bei pasiųstą žinutę pasaulio bendruomenei žurnalas TEISMAI.LT nutarė pakalbinti patį teisėją. – Tiesa, iš Europos valstybių buvo tik penki teisėjai. Sunku pasakyti, kokių kriterijų sąlygota ši pranešėjų atranka. Ji nebuvo vieša. Matyt, čia svariai prisidėjo mūsų ambasada prie Šventojo Sosto. Didžioji teisėjų dalis atrinkta dėl jų mokslinės ir praktinės veiklos šioje srityje. Matyt, šie kriterijai ir paskatino organizatorius pakviesti mane. Juolab kad prieš dvejus metus su kolegomis anglų kalba išleidome monografiją apie prekybą žmonėmis Baltijos jūros regione. Renginyje dalyvavo teisėjai iš viso pasaulio: buvo atrinkti 75 teisėjai ir kiekvienam iš jų skirta 15 minučių išdėstyti poziciją dėl prekybos žmonėmis. – Neapsakomas jausmas... Popiežius ne tik skaitė pranešimą auditorijai, bet ir skyrė laiko kiekvienam iš 75 teisėjų. Bendravo su kiekvienu asmeniškai. Mūsų pokalbis buvo apie darbą, mokslo sritį. Popiežius stebėjosi, kodėl aš toks jaunas jau esu Lietuvos Aukščiausiojo Teismo . Paminėjo, kad puikiai žino Lietuvą. Pašventindamas jis palinkėjo mano šeimai ir visiems mūsų krašto žmonėms, ypač kovojantiems su , stiprybės. Jausmas labai geras, kai turi galimybę paspausti jam ranką, nusifotografuoti drauge. Šio žmogaus iniciatyva įpareigoja dar labiau dirbti ir su atsidavimu kovoti su šios rūšies nusikaltimu. – Šios temos aktualumas, be abejo, susijęs su mano moksline veikla. Domėjimasis prekyba žmonėmis ir organizuotu nusikalstamumu visų pirma buvo mano mokslinių interesų sritis. Daktaro disertaciją apgyniau 2002 m. ir, žinoma, ji buvo apie organizuotą nusikalstamumą. Vėliau tas organizuotas nusikalstamumas išsiskaidė į atskiras sritis, t. y. atskirus nusikaltimus. Atsirado prekyba žmonėmis, o tai mane skatino domėtis toliau. Kai pradėjau dirbti Lietuvos Aukščiausiajame Teisme, natūraliai bylos, susijusios su prekyba žmonėmis, patekdavo man ir jose priimti sprendimai toliau skatina gilintis į šią problematiką. – Savo pranešime akcentavau prekybą žmonėmis kaip ligą. Prilyginau ją vėžiui, kuris apėmęs visą pasaulį, ir tik bendros pastangos gali duoti gerų rezultatų. Žinoma, pasidalijau gerąja Lietuvos praktika kovojant su šiuo negatyviu socialiniu reiškiniu. Atkreipiau dėmesį į institucinę pagalbą aukoms, pareigūnų specializacijas ir galiausiai kaip teisėjas pasakiau, kad nusikaltėliai neišvengia baudžiamosios atsakomybės ir yra realiai nuteisiami laisvės atėmimo bausmėmis. Kaip teisininkas, išreiškiau solidarumą su kitų valstybių teisinių institucijų atstovais, teisėjais, palaikydamas šią iniciatyvą kovojant su šiuolaikine vergove. Beje, visi dalyviai pasirašė deklaraciją, nukreiptą prieš prekybą žmonėmis. – Prekyba žmonėmis yra gana sena nusikalstama veika. Reikėtų paminėti, kad Lietuvoje baudžiamąją teisinę formą ji įgavo tik 1998 m., kai Baudžiamajame kodekse atsirado baudžiamoji atsakomybė už šią veiką. O pasaulinė jos istorija siekia vergijos laikus, kai intensyviai vyko prekyba žmonėmis. Senovės Romoje vergas buvo laikomas daiktu. Per amžius keitėsi tik šio nusikaltimo formos. Nustatyti šio reiškinio baudžiamąją atsakomybę nebuvo paprasta. Galimybė XX–XXI a. prekiauti žmonėmis atrodė neįtikėtina ir sunkiai įsivaizduojama, tačiau tai realiai vyksta. – Prekyba žmonėmis iš tiesų priskiriama prie latentinių nusikaltimų. Jį atskleisti labai sudėtinga. Pačios aukos nesileidžia ir nesutinka bendradarbiauti su nusikaltimą bandančiomis ištirti institucijomis. Pats efektyviausias šios veikos atskleidimo būdas yra kriminalinės žvalgybos nuostatų taikymas. Šie metodai efektyviausiai padeda ištirti panašius nusikaltimus. Prekeiviai žmonėmis stengiasi išvengti prievartinių aukos verbavimo metodų, bando įkalbėti auką, įtraukia ją į moralinį ir materialinį priklausomumą, įtikina, jog ji privalo atidirbti į ją investuotus pinigus. Nuteistieji paprastai neigia faktus, jog merginos buvo įbaugintos. Dažnai teigiama, kad pati nukentėjusioji ieškojo prostitutės darbo, o jie tik padėjo jį rasti. Aukos verbuojamos pasitelkiant įvairias priemones: publikuojant skelbimus laikraščiuose/internete, užmezgant kontaktą interneto pokalbių svetainėse (Facebook, Skype, Twiter ir pan.), per pažinčių tarnybas, naktiniuose klubuose, siunčiant SMS žinutes, teikiant asmeninius pasiūlymus, pasinaudojant įdarbinimo agentūromis, per grožio bei modelių agentūras. Paprastai prekeiviai žmonėmis nesutinka su teismų paskirtomis bausmėmis, nes jos, anot kasatorių, neatitinka nusikaltimų bei kaltininko asmenybės pavojingumo, todėl prieštarauja teisingumo principui. – Lyginant su kitomis valstybėmis, Lietuvoje pradėtų minėtos nusikalstamos veikos ikiteisminių tyrimų nėra labai daug. Europos Sąjungos valstybių kontekste neatrodome labai prastai. Geografiškai Lietuva yra kilmės šalis. Tai reiškia, kai moterys, vyrai ir vaikai, kurie susiję su šiuo negatyviu reiškiniu, išvežami būtent iš mūsų šalies į Jungtinę Karalystę, Vokietiją, Skandinavijos šalis ir kt. Taip pat lietuviai Europoje yra labiau pasižymėję kaip prekeiviai žmonėmis. Jie nuolat bando užmegzti ryšius ir bendradarbiauja su nusikaltėliais iš Albanijos, Vokietijos, Didžiosios Britanijos, Ispanijos ir kt. Paskutiniais metais Lietuvoje baudžiamosios justicijos praktikoje nusistovėjo gerokai aiškesnis suvokimas apie šio nusikaltimo esmę, metodus, kuriais veikia prekeiviai žmonėmis. Sakyčiau, jog tai didžia dalimi yra mokslinių tyrimų, nevyriausybinių organizacijų, dirbančių su prekybos žmonėmis aukomis, nuopelnas, be to, atliekama didžiulė šviečiamoji veikla šioje srityje. Esame smarkiai pažengę į priekį, išmokę efektyviai tirti šias veikas. Džiugu, kad yra specializuoti pareigūnai. Tenka pripažinti, jog kartais net lazdą sugebame perlenkti susiedami kai kuriuos atvejus su prekyba žmonėmis, nors iš tiesų pagal tarptautinius teisės aktus tai net nevadinama prekyba žmonėmis arba nepapuola į tą sritį. Tai tik rodo, kad mūsų pareigūnų iniciatyva didžiulė. – Tai atvejai, kai nepakanka įrodymų, jog vis dėlto buvo prekiaujama žmogumi su tikslu jį išnaudoti tam tikroje srityje: ar tai būtų pornografija, ar nelegalus darbas. Tiesiog nėra išnaudotojiškumo požymio, kuris būdingas prekybai žmonėmis. Išnaudojimu galima pripažinti tik tokias naudojimosi kitu žmogumi formas, kurios pasižymi pakankamu pavojingumu, šiurkščiai pažeidžia žmogaus teises bei orumą ir nedera su civilizuotos visuomenės taisyklėmis. Prekyboje žmonėmis nusikalstamoje veikoje išnaudojamo žmogaus valia palaužiama. Šiaip atrodome labai pažangiai ir pasaulyje esame žinomi, kaip nepaliekantys neišaiškinto nusikaltimo ir nenubausto nusikaltėlio. – Didžioji sėkmės dalis, kaip minėjau, priklauso nuo aukos. Tai nukentėję asmenys, kurie papuolė į prekybos žmonėmis tinklą. Įrodymų surinkimas priklauso nuo jų: ar kokybiškai duodami parodymai, ar jie tinkamai užfiksuojami. Labai svarbus bendruomenės vaidmuo. Norėtųsi, kad ji daugiau rodytų iniciatyvos, nebijodama vertinti prekeivių žmonėmis veiksmų, kaip pažeidžiančių asmens laisvę. Nusikaltimas, paliečiantis žmogaus gyvybę, sveikatą ir laisvę, yra labai pavojinga veika. Nebijokime rodyti iniciatyvos! – Jeigu nusikaltimas susijęs su seksualinio pobūdžio paslaugomis ar fiktyviomis santuokomis, akivaizdu, kad tai moterys. Jei tai su priverstiniu darbu ir fizine jėga susijusios prekybos žmonėmis formos, tuomet – vyrai. Vagiliavimas ir narkotinių medžiagų platinimas, įtraukimas į kitas nusikalstamas veikas ar išnaudojimas pornografijai – vaikai, išmaldai prašyti – neįgalūs asmenys. – Čia dirba visas kompleksas institucijų ir žmonių, nes pavieniui nieko nenuveiksi. Turi kooperuotis visi: socialiniai darbuotojai, „Carito“ atstovai, psichologai, ikiteisminio tyrimo pareigūnai ir, žinoma, teismai. Tik drauge dirbdamos visos institucijos gali įveikti šį neabejotinai neigiamą reiškinį, nes pavienis požiūris neefektyvus. Reikia paminėti, kad visame šiame procese gana ryškus bažnyčios vaidmuo. Jos funkcija šviečiamoji, labiau prevencinio pobūdžio. Turėdama autoritetą ir svarų žodį tarp valstybių, ji atkreipia dėmesį į pavojų žmogaus laisvei. Bažnyčia ne tik nuolat akcentuoja šią problemą ir būtinybę ją spręsti, bet ir padeda materialiai: suteikia aukoms gyvenamąsias vietas, prisideda finansiškai prie aukų sugrąžinimo į visuomenę ir teikia psichologinę pagalbą. Šio nusikaltimo aukos yra stipriai įbaugintos ir dažnai nepasitiki nei pareigūnais, nei psichologais. Pasitikėjimas bažnyčios atstovais kur kas didesnis.","Apsilankius vieno jauniausių Lietuvos Aukščiausiojo Teismo Baudžiamųjų bylų skyriaus teisėjų prof. dr. Aurelijaus Gutausko kabinete, žvilgsnį iš karto patraukia padėkomis ir diplomais nukabinta siena, liudijanti apie aktyvią teisėjo mokslinę ir socialinę veiklą."
"„Transporto priemonių atliekų tvarkymas vis dar lieka aktuali atliekų sektoriaus problema, nes ne visos automobilių ardymo metu susidarančios atliekos yra tinkamai sutvarkomos. Ypač didelę žalą aplinkai neteisėtai šalindami atliekas daro nelegalūs transporto priemonių ardytojai.Maža to, tokie ardytojai sukuria nelygias konkurencines sąlygas rinkoje, nemoka mokesčių valstybei“, – sako Eksploatuoti netinkamų transporto priemonių tvarkytojų asociacijos vadovas Vladimiras Jankoit.Eksploatuoti netinkamų transporto priemonių tvarkytojų asociacijos skaičiavimais, vidutiniškai 1,43 tonas sveriančios transporto priemonės ardymo metu susidaro 35,6 proc. vertės rinkoje neturinčių atliekų, o vienos tonos tokių atliekų sutvarkymas kainuoja apie 360 eurų.„Akivaizdu, kad nelegaliai rinkoje veikiantys transporto priemonių ardytojai vengia sutvarkyti visas ardymo metu susidarančias bevertes atliekas, nes tvarkymas kainuoja.Dėl to beverčių transporto priemonių atliekų vis dar atsiduria buitinių atliekų konteineriuose ar prie jų, sąvartynuose, neretai tokių atliekų pamatysi pamiškėse, pakelėse ar nuošalesnėse vietose“, – teigia V. Jankoit.Eksploatuoti netinkamų transporto priemonių ardymo metu susidaro rinkoje vertės neturinčios plastiko, gumos, stiklo, salono apdailos, sėdynių, kilimėlių, alyvos atliekos. Bešeimininkėmis atliekomis privalo pasirūpinti savivaldybės, t. y. turi rasti tam papildomų lėšų (mokesčių mokėtojų pinigų).Metalo turinčios automobilių atliekos – kėbulai, sparnai, filtrai, akumuliatoriai ar amortizatoriai – turi teigiamą rinkos vertę ir problemų dėl šių atliekų sutvarkymo beveik nekyla.„Aplinkos apsaugos instituto 2018 metų pabaigoje paviešintas transporto priemonių rinkos ir jų atliekų tvarkymo sistemos tyrimas atskleidė, kad 2017-aisiais Lietuvoje galimai buvo apdorota (sutvarkyta) apie 130 tūkst. netinkamų naudojimui lengvųjų automobilių ir mikroautobusų, tačiau iš jų tik 24 tūkst. arba 18 proc. buvo išardyta teisėtai“, – problemos mastą Lietuvos transporto sektoriuje iliustruoja Eksploatuoti netinkamų transporto priemonių tvarkytojų asociacijos vadovas.Europos Sąjungos direktyva, kurios privalo laikytis ir Lietuva, numato lengvųjų automobilių ir mikroautobusų pakartotinio naudojimo ir perdirbimo užduotis. Pagal jas tik 5 proc. automobilio ardymo metu susidarančių atliekų gali būti pašalinama teisėtai. Ardyti nenaudojamus automobilius gali tik leidimus ir licencijas šiai veiklai vykdyti turintys asmenys.Gamintojų ir importuotojų asociacijos (GIA) vadovė Veronika Masalienė primena apie kartu su Eksploatuoti netinkamų transporto priemonių tvarkytojų asociacija sukurtą senų automobilių tvarkymo sistemą.Daugiau kaip 1,7 tūkst. gamintojų ir importuotojų vienijanti GIA organizuoja ir finansuoja automobilių ardymo metu susidarančių neigiamą rinkos vertę turinčių atliekų tinkamą sutvarkymą.Visus metus vyksta ir aplinkosauginiai projektai „Mes rūšiuojam autoservise“ ir „Mes rūšiuojam automobilių atliekas“. Projektų metu autoservisai skatinami rūšiuoti ir rinkti atskirai atliekas, jų nešalinti su kitomis atliekomis, siekti aplinkos taršos mažinimo, taip pat informuoti visuomenę apie atliekų rūšiavimą ir draugišką aplinkai veiklą.","Eksploatuoti netinkamų transporto priemonių tvarkytojų asociacija suskaičiavo, kad iš vieno seno automobilio jo ardymo metu susidaro 35,6 proc. vertės rinkoje neturinčių atliekų, rašoma pranešime žiniasklaidai. Kas su šiomis atliekomis atsitinka?"
"Laidos įrašas:Apie premjerinį spektaklį „Pamoka“, mokytojo profesijos prestižą ir jaunam žmogui metamus šiuolaikinių technologijų iššūkius su R. Kazlu kalbasi LRT RADIJO laidos „Kultūros savaitė“ vedėja Juta Liutkevičiūtė.– Neseniai atšventėme Kalėdas ir Naujuosius metus. Esate sakęs, kad tą laikotarpį mėgstate palikti šeimai, reflektuoti prabėgusius metus. Tačiau šių metų sandūra jums buvo šiek tiek kitokia – pristatėte naują spektaklį „Pamoka“.– Taip jau susiklostė aplinkybės. Į kiekvieną medžiagą einu gana ilgai. Mintys apie „Pamoką“ mane aplankydavo ir prieš 20 metų. Nesu iš tų žmonių, kurie kažką perskaitę iš karto ima ir daro. „Pamoka“ mane domino, nes absurdo žanras šiais laikais primirštas. Dabar kuriami daugiausiai socialiniai, arba pramoginiai spektakliai.– Spektaklio aprašyme teigiate, kad daugiau absurdo matote ne pjesėje, bet žmonių kasdienybėje.– Sunku pasakyti, ką mes laikome absurdu ir kuo absurdas laiko mus. Gal mes suteikiame prasmę absurdiškiems dalykams, o tai, iš ko juokiamės, į ką nekreipiame dėmesio ir yra pati esmė? Pjesėje paliestas svarbus klausimas: mokytis ar nesimokyti? Esu skaitęs, kad gamta žmogų palieka pusiaukelėje – kitą pusę turi susikurti pats. „Pamoka“ kalba apie tai, kaip svarbu mokėti mokytis ir mokėti mokyti. Manau, kad žmogus gražus savo klausimais ir tuo, kiek sugeba mokytis.– Ar noras mokytis yra treniruojamas raumuo? Mokytis reikia stengtis, ar tai gali būti ir žaidimas?– Tai, ką pasakėte, ir yra raktas į mūsų spektaklį. „Pamokoje“ per žaidimą mokytojas ieško bendros kalbos su mokine – ir ją randa. Šis klausimas itin aktualus šiandien, kai matome daug nepatenkintų mokytojų. Jie savotiškai teisūs, bet ir mokiniai teisūs. Vis dėlto, mokytojui reikalingas ir talentas, turi būti įdomesnis mokiniams už internetą ir technologijas. Jeigu pas tave ateina mokinys, būk mielas, išsikovok jo dėmesį.– Daug kalbame apie švietimo problemas ir mokytojo autoriteto padėtį Lietuvoje, švietimo bendruomenė protestuoja. Ar „Pamoka“ prisideda prie šių diskusijų?– Taip. Matau, kad mokytojai sutrikę. O ši profesija – prestižinė ir turėtų būti labai vertinama. Jaunam žmogui mokytojas yra vienas pirmųjų žmonių, įvedančių į gyvenimą. Bet jei mokytojus įveiks nuovargis, nepasitenkinimas, tuomet ir mokiniui bus blogai. Mokytojas turėtų parodyti, kad mokymasis gali būti smagus dalykas.– Šiuolaikinis žmogus geresnis mokinys ar mokytojas?– Geras mokinys. Nors yra tendencija, kad vyresni peikia jaunus, bet aš mėgstu bendrauti su jaunimu, stebiu juos ir matau, kad jie niekuo ne blogesni. Jie tiesiog kitokie. Mokosi elgtis išmaniuoju telefonu, kompiuteriu. Bet ateis laikas ir jie pagalvos: o kas tai yra? O kur aš esu? Ką aš moku kitaip, nei man gali pasiūlyti technologijos?Technologijos yra naujas dalykas, mes dar nesuvokiame jų, žavimės, žaidžiame. Galbūt ateis laikas, kai pamatysime visą jų baisumą, pajusime priklausomybę. Puiku, kad technologijos padeda mokytis. Bet kartais privalome būti savarankiški ir susikurti „Google“ savo galvoje.Išsamesnis pokalbis su aktoriumi, režisieriumi ir bardu Rolandu Kazlu – LRT RADIJO laidos „Kultūros savaitė“ įrašeParengė – Vismantas Žuklevičius","„Matau, kad mokytojai sutrikę. O ši profesija – prestižinė ir turėtų būti labai vertinama. Tačiau jei mokytojus įveiks nuovargis, nepasitenkinimas, tada ir mokiniui bus blogai. Jei pas tave ateina mokinys, būk mielas – išsikovok jo dėmesį“, – sako aktorius ir režisierius Rolandas Kazlas."
"„Pajūrio ekspresas“ – tai tęstinis „Lietuvos geležinkelių“ maršrutas, kuriuo iš sostinės traukiniu galima vykti į Kretingą ar Klaipėdą, o kelionę į kurortus tęsti nemokamais autobusais.Keleiviams siūlomos dvi kryptys: Vilnius – Palanga ir Vilnius – Nida su tarpinėmis stotelėmis Juodkrantėje, Preiloje ir Pervalkoje. Keliaujantys į Palangą iš traukinio į specialų autobusą persės Kretingos geležinkelio stotyje, į Neringos kurortus – Klaipėdos geležinkelio stotyje. Į „Pajūrio ekspreso“ bilieto kainą įskaičiuoti kelionės traukiniu, autobusu bei kelto mokesčiai, tad keleiviams nereikia rūpintis papildomomis rinkliavomis.Bilietai į Palangą kainuoja 21 Eur, vykstant ekonomine klase ir 24,60 Eur važiuojant verslo klase. Bilietai į Nidą kainuoja 22,30 Eur ekonomine klase ir 26 Eur verslo klase. Grupėms nuo šešių asmenų taikomos nuolaidos nuo 10 iki 20 proc. nuolaidos. Vaikai iki 7 metų „Pajūrio ekspreso“ traukiniais keliauja nemokamai, nuo 7 iki 10 metų amžiaus taikoma 50 proc. nuolaida, moksleiviams – 30 proc. nuolaida bilietams.Startuojant pirmiesiems šiemet „Pajūrio ekspreso“ reisams, „Lietuvos geležinkeliai“ keleiviams dovanoja 25 proc. nuolaidą, tad bilietai į Palangą kainuos 15,75 Eur ekonomine klase, į Nidą – 16,72 eur. Nuolaida galios birželio 7–9 dienomis.Iš Vilniaus „Pajūrio ekspreso"" traukiniai išvyksta penktadieniais 16.00 val. Šiuo reisu važiuojantys keleiviai Palangą pasieks 20.15 val., Nidą – 21.45 val. Šeštadieniais „Pajūrio ekspresas"" iš Vilniaus išvyksta 07.25 val., į Palangą atvyksta 11.25 val., į Nidą – 12.55 val. Atgal į sostinę ekspresas grįžta sekmadieniais, Vilnių pasiekia 20.30 val.","„Pajūrio ekspreso“ traukiniai grįžta 2019–ųjų vasarai. Pirmieji traukiniai į populiariuosius pajūrio kurortus – Palangą, Nidą, Preilą, Pervalką ir Juodkrantę – keliones pradės birželio 7–ąją, rašoma pranešime žiniasklaidai."
"Pagal BMW pateiktą informaciją, „jalopnik.com“ aprašė istoriją, kaip mažytis „BMW Isetta“ automobilis buvo paverstas puikiu įrankiu, padėjusiu pabėgti dešimčiai Rytų Vokietijos gyventojų.Istorija prasidėjo 1962-ųjų lapkritį, kai Manfredas Kosteris buvo pašauktas į Rytų Vokietijos nacionalinę liaudies armiją. M. Kosteris buvo ne tik pacifistas, bet ir apskritai nepatenkintas bendrąja Rytų Vokietijos kryptimi, todėl nusprendė, kad metas bėgti į Vakarus. Tačiau kaip tai padaryti?Galvodamas apie galimybes pasprukti iš Rytų, M. Kosteris prisiminė Vakarų Berlyne gyvenantį savo bičiulį Klausą Giunterį Jacobi, kuris gyveno kitoje Berlyno sienos pusėje. M. Kosteris vienai nakčiai galėjo nuvykti pas savo bičiulį ir sukurti pabėgimo planą. Jie nusprendė, kad pabėgimo įrankiu taps mažytis K. G. Jacobi turimas „BMW Isetta“ automobilis.Šis automobilis planui idealiai tiko, nors iš pirmo žvilgsnio gali pasirodyti visiškai priešingai. Nors sieną kertančios transporto priemonės buvo tikrinamos labai akylai, pažvelgus į „Isetta“ tiesiog natūraliai nekildavo abejonių, kad jame nėra vietos, kur būtų galima ką nors paslėpti, ypač žmogų.Nors daugeliui idėja žmones per sieną pervežti automobiliu „Isetta“ atrodė kaip neįmanoma misija, tačiau K. G. Jacobi buvo kitokios nuomonės. Prie sėkmei palankių aplinkybių prisidėjo tai, kad jis buvo apmokytas mechanikas, automobilių mėgėjas ir gabus entuziastas, kuris puikiai išmanė, kaip veikia jo vieno cilindro variklio varomas „BMW Isetta“.Maža to, K. G. Jacobi ne tik puikiai išmanė automobilio struktūrą, bet ir galėjo dirbti garaže, kuriame buvo visi reikalingi įrankiai automobiliui modifikuoti.300 kubinių centimetrų darbinio tūrio, vieno cilindro variklis sumontuotas šio automobilio gale, dešinėje pusėje, tiesiai už sėdynės. Kiek arčiau vidurio buvo kiek daugiau nei 13 litrų degalų talpinantis bakas, atsarginis ratas ir nedidelis bagažo skyrius. Žvelgiant į tokią komponuotę sunku įsivaizduoti, kur čia galėjo tilpti suaugęs žmogus?Pirmiausia, ką padarė K. G. Jakobi, jis bagažo skyriaus dugną pakėlė maždaug dešimčia centimetrų, išėmė atsarginę padangą, oro filtrą ir nuo išmetimo sistemos numontavo karščio skydelį ir degalų baką.Už sėdynės esančioje galinėje sienelėje buvo išpjauta anga žmogui patekti į ten esančią ertmę, buvo pakeista išmetimo sistema ir sumontuota nauja sienelė, apsauganti žmogų nuo išmetimo sistemos karščio. Vietoje originalaus degalų bako buvo sumontuotas ženkliai mažesnis, kurio talpa nesiekė dviejų litrų, todėl automobiliui degalų užtekdavo tik sienai kirsti pirmyn ir atgal.1. Pakeltas krovinių skyrius.2. Išimtas atsarginis ratas ir išpjauta ertmė įlįsti.3. Pašalintas išmetimo sistemos dangtelis, išimtas oro filtras ir kitos nereikalingos detalės.4. Modifikuota išmetimo sistema.5. Įvirinta dugno plokštė ir apsauga nuo karščio.6. Pašalinta vidinė galinio sparno dalis ir padidinta prošvaisa.7. Degalų bakas pakeistas mažesne talpa.Modifikavus automobilį „BMW Isetta“, naujai sukurtoje erdvėje tikrai ne ypač patogiai, bet galėjo tilpti suaugęs vyras, o būtent toks tikslas ir buvo – nesvarbu, kaip, bet kad tai būtų įmanoma.Automobilis buvo paruoštas, beliko įgyvendinti planą. Kai iki M. Kosterio paėmimo į armiją 1963-ųjų gegužę buvo likusi tik savaitė, prie jo pabėgimo iš Rytų Vokietijos plano savanoriškai prisidėjo du studentai. Vienas vairavo „Isetta“, o kitas iš paskos važiavo su „Volkswagen Kaefer“, jei prireiktų pagalbos.O pagalbos iš tikrųjų reikėjo. Kaip aprašoma K. G. Jacobi biografijoje, vykdant planą nutiko netikėtų dalykų ir iškilo kitų problemų. Visų pirma, kadangi K. G. Jacobi buvo Vakarų pusės gyventojas, jis negalėjo laisvai patekti į Rytų Berlyną. Studentas, kuris turėjo vairuoti „Isetta“, netikėtai pasišalino, tačiau buvo dar du studentai, kurie nusprendė planą įvykdyti. Vienas iš jų sėdo už „Isseta“ vairo, kitas vairavo „Volkswagen Kaefer“.M. Kosteris įlindo į automobilyje „Isetta“ paruoštą ertmę ir jie pajudėjo. Tačiau lyg iš niekur pasirodė ūkininkas, taip pat prasidėjo audra ir – lyg to būtų maža – nutrūko vienas iš „Isetta“ trosų ir automobilis nebevažiavo.Galų gale, išsprendus problemas, abu automobiliai pasiekė sienos kirtimo punktą. Rytų pusėje jau laukė K. G. Jacobi.Deja, pati sienos kirtimo procedūra nebuvo greita ir lengva. Nors „Isetta“ nekėlė didelio įtarimo, buvo tikrinamas automobilio variklio skyrius, o M. Kosteris automobilio viduje turėjo išbūti tris valandas. Tačiau galiausiai planas pavyko – kirtus sieną M. Kosteris galėjo išlipti iš automobilio ir mėgautis laisve.1. 11 val. K. G. Jacobi namai, kur jis perduoda automobilį studentams.2. Bornholmerio tiltas, kur 15 val. 55 min. studentai kerta sieną ir įvažiuoja į Rytų Berlyną.3. 18 val. 05 min. Keturių evangelistų bažnyčia, kur studentai susitinka su M. Kosteriu.4. Karpių tvenkinys, kur 21 val. M. Kosteris pasislepia automobilyje.5. 22 val. 30 min. studentai važiuoja prie sienos kirtimo posto.6. Prie Bornholmerio tilto ir sienos kirtimo posto studentai grįžta 23 val. 55 min.7. Gruntalerio gatvės parkas, 10 minučių po vidurnakčio M. Kosteris išlipa iš automobilio. Dabar jis laisvas žmogus.Pabėgimui pritaikyta „BMW Isetta“ buvo panaudota dar devynis kartus ir iš Rytų Berlyno į Vakarų pusę padėjo pabėgti devyniems žmonėms.BMW sukūrė trumpą vaizdo siužetą, kuriame atkartojama pabėgimo istorija.Pagal „jalopnik.com“ ir „bmw.com“ parengė Vytenis Kudarauskas","Lygiai prieš trisdešimt metų griuvo Berlyno siena. Kelis dešimtmečius ji skyrė žmones ir ribojo jų galimybes susitikti su artimaisiais ar laisvai keliauti per pasaulį. Berlyno siena tapo laisvės suvaržymo simboliu, ją pralaužti pavyko vos keliems tūkstančiams žmonių, o ši istorija apie tai, kaip mažytis „BMW Isetta“ padėjo laisvę pajausti dešimčiai iš jų."
"Kontroliuojant gyventojų judėjimą tarp savivaldybių sausio mėnesį policija daugiau rengia netikėtų patikrinimų – pasirinktu laiku, iš anksto neskelbiamose vietose. Pareigūnai pastebi, kad gyventojų mobilumas yra gerokai sumažėjęs – apgręžti tenka mažiau automobilių nei gruodžio pabaigoje.Per šią savaitę, sausio 4–7 dienomis, visoje Klaipėdos apskrityje patikrinta buvo 6324 automobilių, tęsti kelionės neleista 26 iš jų. Per patikrinimus pareigūnai užfiksavo 75 įvairaus pobūdžio pažeidimus. Automobilius stabdyti ir tikrinti pareigūnai gali bet kurioje vietoje, ne tik postuose.Ar laikomasi karantino reikalavimų, tikrinama ir vandenyje – Jūrų uosto policijos grupės pareigūnai sausio 5-osios popietę Klaipėdos jūrų uosto akvatorijoje patikrino apie 20 laivelių. Dėl karantino reikalavimų pažeidimų (pagal LR ANK 45 str. 4d.) buvo pradėtos 7 administracinės teisenos – laivuose buvo iš kitų savivaldybių atvykusių žmonių, arba vienu laivu plaukė asmenys iš kelių šeimų ūkių.Iš viso už karantino reikalavimų pažeidimus (pagal ANK 45 str. 4 d.) Klaipėdos mieste per minimą laikotarpį surašyti 32 protokolai: už judėjimo ribojimo pažeidimus – 19, ne vieno šeimos ūkio pažeidimą – 13. Tarp nubaustų asmenų yra 16 stintas žvejojusių žvejų.Policijos pareigūnai primena, kad savaitgaliais karantino reikalavimų laikymosi kontrolė bus stiprinama ir ragina paisyti galiojančių taisyklių tiek sausumoje, tiek vandenyje.LRT.lt primena, kad vidaus reikalų ministrė Agnė Bilotaitė pranešė, kad ateinantį savaitgalį keliaujančiųjų patikrinimams bus mestos didesnės pajėgos.„Savaitgaliais bus didesni pajėgumai, nebus skelbiamos konkrečios vietos ir laikas, paliekame viską taip, kad būtų netikėtumo momentas, kad nebūtų kažkaip stengiamasi piktnaudžiauti ir apeiti“, – nurodė A. Bilotaitė.","Judėjimą tarp savivaldybių kontroliuojantys Klaipėdos apskrities pareigūnai pastebi, kad gyventojų mobilumas gerokai sumažėjęs, tačiau netikėtas patikras bet kur ir bet kada žada vykdyti toliau, informuoja Klaipėdos apskrities VPK."
"Tarptautiniame forume Singapūre, kur kalbėta apie glaudesnio Jungtinės Karalystės bendradarbiavimo su Azijos valstybėmis galimybes, jis pabrėžė, kad jo šalis liks svarbi, nepriklausoma veikėja, net jei tektų pasitraukti iš Bendrijos be susitarimo, o tai sukeltų ilgalaikių sutrikimų.Jis pareiškė esąs įsitikinęs, kad premjerei Theresai May pavyks įtikinti EP pritarti „Brexito“ susitarimui. Gruodį balsavimas atidėtas, dabar premjerė siekia papildomų garantijų iš Bendrijos lyderių prieš balsavimą, kuris numatytas vėliau šį mėnesį.„Kai Theresa May grįš su papildomomis garantijomis, kurių ji siekė iš Europos Sąjungos, – kad susitarimas, dėl kurio deramasi, neįkalins mūsų visam laikui muitų sąjungoje prieš Britanijos žmonių valią, – manau, ji ras būdą gauti Parlamento patvirtinimą šiam susitarimui. Žinau, kad Britanijos žmonės to norėtų“, – sakė Didžiosios Britanijos užsienio reikalų sekretorius.","Užsienio reikalų sekretorius Jeremy Huntas įsitikinęs, kad Jungtinei Karalystei pavyks sustiprinti savo globalų vaidmenį, nepaisant pasitraukimo iš Europos Sąjungos."
"Aštuoni Vilniaus miesto centrinės bibliotekos darbuotojai sužinojo, kad norėdami toliau dirbti jie privalo išlaikyti valstybinį lietuvių kalbos egzaminą. Tokį nurodymą jie gavo iš Valstybinės kalbos inspekcijos, kuri paliepimą surašė remdamasi 2003-iųjų Vyriausybės nutarimu.Kalbos inspekcijos vadovas Audrius Valotka portalui LRT.lt aiškino, kad visi asmenys, kuriems darbe tenka bendrauti su klientais, privalo mokėti lietuvių kalbą tam tikru lygmeniu. Kitaip jie negali dirbti. Be to, ši taisyklė galioja tiek valstybių ar savivaldybių, tiek privačioms įstaigoms.Vilniaus centrinės bibliotekos vadovė atsisako darbuotojus siųsti laikyti egzamino, nes tai, anot jos, perteklinis ir nereikalingas nutarimas. Bibliotekai vadovaujanti Rima Gražienė sakė esanti pasiruošusi net ir baudas mokėti.Turės ieškoti kito darbo, pavyzdžiui, kroviko ar panašaus, kur nereikia su klientais bendrauti.Nemoki kalbos – dirbk krovikuKaip pasakojo A. Valotka, priimtas nutarimas remiasi Valstybinės kalbos įstatymo nuostata, kad įstaigų, įmonių, organizacijų ir t. t. darbuotojai, kurie bendrauja su klientais Lietuvoje, turi mokėti lietuvių kalbą.„Jeigu jūs nueinate, sakykime, į savivaldybę, jus turi aptarnauti lietuviškai. Jeigu jūs nueinate į biblioteką – taip pat. Kad ta nuostata būtų sėkmingai įgyvendinta, tie žmonės, kurie nėra baigę lietuviškų mokyklų, pavyzdžiui, baigė rusišką mokyklą iki 1991 metų, turi būti išsilaikę valstybinės kalbos egzaminą“, – sakė A. Valotka.Egzaminas, apie kurį kalbėjo Kalbos inspekcijos vadovas, yra trijų kategorijų priklausomai nuo to, kokį darbą asmuo dirba. Kaip teigė A. Valotka, jeigu tai yra prie durų budintis žmogus, jam reikalinga žemesnė kategorija, o jeigu darbas sudėtingesnis, pavyzdžiui, bibliotekininkės, reikalinga antra kategorija. Trečia kategorija reikalinga aukšto lygmens specialistams, pavyzdžiui, skrydžių vadovams.„Tai yra organizacijos, įmonės vadovo atsakomybė šiuos dalykus kontroliuoti. Centrinėje bibliotekoje yra aštuoni žmonės, kurie neatitinka šitų reikalavimų. Buvo surašytas privalomas nurodymas iki gruodžio 7 dienos tiems žmonėms išsilaikyti antros kategorijos valstybinės kalbos egzaminą“, – kalbėjo Kalbos inspekcijos vadovas.Jis patvirtino, kad neišsilaikę tokio egzamino bibliotekos darbuotojai toliau dirbti negalės.Įstaigos vadovas privalo apie tai žinoti ir privalo rūpintis šiais dalykais.„Turės ieškoti kito darbo, pavyzdžiui, kroviko ar panašaus, kur nereikia su klientais bendrauti“, – teigė A. Valotka.Kalbos inspekcijos vadovas paklaustas taip pat patvirtino, kad toks reikalavimas galiotų ir, pavyzdžiui, medicinos seselėms Joms taip pat privaloma lietuvių kalbą mokėti antrosios kategorijos lygiu. Kitaip tariant, nutarimas galioja bet kurioje įstaigoje, kur darbuotojai turi bendrauti su klientais.„Tie dalykai yra aiškiai sureglamentuoti, yra mokslininkų parengtos metodikos, kiek kokiame lygyje turi mokėti, kiek abstrakčiai reikšti mintis ir t.t. Įstaigos vadovas privalo apie tai žinoti ir privalo rūpintis šiais dalykais“, – tvirtino inspekcijos vadovas.Paklaustas, kodėl, jei Vyriausybės nutarimas priimtas 2003-aisiais, bibliotekos darbuotojams egzaminas privalomas tik dabar, A. Valotka teigė, kad dėl to kaltas, kaip sakė, elgetiškas inspekcijos finansavimas, nes tai lemia, kad visoje Lietuvoje šiuos klausimus sprendžia tik viena jos darbuotoja.Geriau mokės baudasVilniaus centrinės bibliotekos direktorė Rima Gražienė sakė itin neigiamai vertinanti tokį Kalbos inspekcijos nurodymą ir pabrėžė, kad visi aštuoni darbuotojai, kuriems liepta laikyti egzaminą, su bibliotekos lankytojais gali laisvai susikalbėti lietuviškai.„Tai yra absoliučiai nepagrįstas reikalavimas, žiūriu labai neigiamai. Žmonės daug metų dirba bibliotekoje – po 25, po 30 metų, visi yra Lietuvos piliečiai, turi pasą, moka mokesčius, eina balsuoti, puikiai kalba ir rašo lietuviškai, bet savo laiku, 2003 metais, neišsilaikė to egzamino.Tegul baudžia mane, bet nuo kažko reikia pradėti, reikia mąstyti. Kai tokie nutarimai – kam jie reikalingi? Protu nesuvokiama. Nesiųsiu į egzaminą, mokėsiu baudą, jeigu reikės.Kam jo reikia? Esmė yra tame, kad jie yra baigę rusų arba lenkų mokyklas. Čia kaip? Mes pagal tautybę pradedame terorizuoti darbuotojus“, – pasipiktinimo neslėpė bibliotekos vadovė.Ji pabrėžė, kad egzaminas, kurį darbuotojams liepė laikyti Kalbos inspekcija, nieko neduos ir nieko nepakeis. R. Gražienė sakė esanti įsitikinusi, kad visi darbuotojai tokį egzaminą išlaikytų, tačiau tai yra tik formalumas.„Kam reikalingi tokie formalumai? Kam žmonėms stresas, ypač tiems, kurie yra vyresnio amžiaus? Kaip jis turi jaustis eiti į tą egzaminą? Ką tai duoda? Tai perteklinis dalykas, kurio niekam nereikia. Tokius nutarimus laikas būtų peržiūrėti“, – sakė R. Gražienė.Bibliotekos direktorė teigė neketinanti siųsti darbuotojų į egzaminą ir tvirtino esanti pasiruošusi prisiimti už tai atsakomybę: „Tegul baudžia mane, bet nuo kažko reikia pradėti, reikia mąstyti. Kai tokie nutarimai – kam jie reikalingi? Protu nesuvokiama. Nesiųsiu į egzaminą, mokėsiu baudą, jeigu reikės.“Paklausta, ar kiekvienas bibliotekos klientas laisvai gali susikalbėti lietuviškai su ten dirbančiais žmonėmis, R. Gražienė patikino, kad visi bibliotekos darbuotojai kalba lietuviškai, kitaip ten nedirbtų.„Kalbos net negali būti. Mane smaugia šitie dalykai. Jie puikiai kalba, net gal geriau už jus ar mane kai kurie kalba. Jie gimę Lietuvoje. Kaip galėtų dirbti bibliotekoje nemokėdami lietuvių kalbos? Jie su išsilavinimu, su aukštuoju“, – teigė bibliotekos vadovė.R. Gražienė tikino, kad nebuvo nė vieno atvejo, kad darbuotojas su klientu nesusikalbėtų lietuviškai.Egzaminas primena pažeminimąApžvalgininkas Rimvydas Valatka socialiniame tinkle rašė negalintis patikėti tokia situacija. Pasak jo, sveikas protas tokios informacijos nepriima: „Kuo negaliu patikėti? Tuo, kad Lietuvos piliečiai, turintys galiojančius diplomus, leidžiančius dirbti bibliotekoje, Respublikos vardu yra žeminami ir gąsdinami. Būdami jau nebe jauni, kai kurie esantys pensijoje ir vis dar dirbantys žmonės verčiami laikyti kalbos egzaminą.Sakykit, ponai, kam to reikia? Koks tokio egzamino tikslas? Atimti Lietuvos pilietybę? Ne kalbos policininkų nosiai tai. O gal bibliotekininkė, kuriai per 60, tokio egzamino neišlaikiusi, bus išmesta iš darbo?“R. Valatka rašė, jei Kalbos inspekcija taip tikrins visas šalies bibliotekas, tai ne viena jų gali likti be darbuotojų, juolab, kad už tokią algą, kokia yra mokama bibliotekų darbuotojams, niekas nesiveržia dirbti. Jis taip pat rašė, kad net ir neišlaikiusios tokio egzamino, bibliotekininkės negali būti atleistos iš darbo, nes šalyje taip pat galioja Darbo kodeksas.„Tai kam žeminti žmones, gaminti Lietuvos priešus? Priešas tokio dalyko nesugalvotų. Bet A. Brazausko bebrų Vyriausybė prieš 17 m. tai sugalvojo, o Valstybinė kalbos policija šitą bebrų patvirtintą, o iš tiesų tai pačios VKI bebrams pakištą nesąmonę vykdo. Kas dar blogiau, tą bebrų nutarimą vykdo labai pasirinktinai.Liktume be paskutinių slaugytojų, kurios, patyrusios tokį pažeminimą, išvažiuotų dirbti į norvegijas už gerokai didesnį atlygį.Priešingu atveju, susisiekimo ministras Narkevičius Kalbos Policijos jau turėjo būti užbanintas 55 kartus, ir tai tik skaičiuojant ministerio pasirodymus Seime ir TV. Daugumos Seimo narių, kitų ministrų, viceministrų ir Vyriausybės kanclerių lauktų toks pat likimas“, – teigė R. Valatka.Be to, savo įraše jis kėlė klausimą, kas atsitiktų su Vilniaus ligoninių ir poliklinikų slaugytojomis, jei Valstybinė kalbos inspekcija iš tikro nutartų patikrinti ir jas. Kaip rašė R. Valatka, dauguma jų yra Lietuvos lenkės ir rusės: „Liktume be paskutinių slaugytojų, kurios, patyrusios tokį pažeminimą, išvažiuotų dirbti į norvegijas už gerokai didesnį atlygį.Mane asmeniškai nervina žurnalistų, rašytojų, politikų ir kitų viešų asmenų prasta lietuvių kalba, neretai žudo studentų diplominių darbų kalba, dar daugiau – žinau, kad ir aš, duoną valgantis iš rašto, tobulai gimtosios kalbos nemoku. Bet dar labiau nervina, tiesiog siutina, kai kompleksuoti kalbos policininkai naudoja lietuvių kalbą savo nevisavertiškumo kompleksams tenkinti ir daro tai mano valstybės vardu.“","Neišlaikei lietuvių kalbos valstybinio egzamino – negali dirbti. Su tokia situacija susidūrė Vilniaus centrinės bibliotekos darbuotojai, tačiau, kaip portalui LRT.lt sakė Valstybinės kalbos inspekcijos vadovas, ta pati taisyklė galiotų ir medicinos seselėms, ir visiems kitiems su klientais bendraujantiems darbuotojams."
"„Lietuva pirmoji iš asocijuotųjų šalių įsitraukia į CERN technologijų perdavimo ir mokslinių tyrimų komercinimo tinklą. Tai yra didžiulis laimėjimas į technologijas kuriančius verslus orientuotai Lietuvai ir visai startuolių bendruomenei: atsiveria unikali galimybė pasinaudoti naujausiais CERN išradimais, duomenų baze ir patirtimi, sukaupta vystant inovatyvius produktus nuo techninės koncepcijos iki realios rinkos. Be to, šie inkubatoriai turės didelę reikšmę viso regiono mokslo ir verslo plėtrai. Šiandien duotas startas inkubatorių steigimo darbams, tikiuosi, kad pirmieji startuoliai juose pradės veikti jau šiemet“, – sako Vyriausybės ir CERN susitarimą pasirašęs ekonomikos ir inovacijų ministras Virginijus Sinkevičius.CERN technologijų verslo vystymo centras rems novatoriškų idėjų kūrimą ir taikymą su CERN veikla susijusiose techninėse srityse. Vilniaus Saulėtekio slėnio bei Kauno mokslo ir technologijų parkuose įsikursiančioms inkubuojamoms įmonėms bus sudaromos sąlygos apsilankyti CERN tyrimų centruose ir gauti techninę bei konsultacinę pagalbą kuriant ir diegiant su CERN susijusias technologijas ir produktus. Joms taip pat atsiras galimybė naudoti CERN prekių ženklą, bus paprasčiau iš CERN įsigyti technologijų licencijas.Planuojama, kad, be produktui vystyti palankių sąlygų, kiekvienam CERN inkubatoriuose Vilniuje ir Kaune veikiančiam startuoliui bus skiriamas 40 tūkst. eurų finansavimo krepšelis. Lėšos įmonėms bus skiriamos iš Ekonomikos ir inovacijų ministerijos administruojamų Europos Sąjungos struktūrinių fondų.CERN inkubatorių veiklos koordinavimu rūpinsis VšĮ Lietuvos inovacijų centras.CERN yra didžiausia ir garsiausia pasaulyje mokslo institucija, veikianti kaip mokslo ir verslo pasaulio sąsaja, jungianti fundamentinius tyrimus atliekančius mokslininkus ir technologijų vystytojus. 2018 metais Lietuva pirmoji iš Baltijos šalių tapo CERN asocijuotąja nare kaip valstybė, pasiekusi didelę pažangą mokslo, technologijų ir inovacijų srityje. Lietuvos verslui ši narystė atveria kelius dalyvauti daugiamilijoninės vertės CERN organizacijos viešuosiuose pirkimuose, o mokslininkams – prisidėti prie garsiausių pasaulio išradimų.Lietuva su CERN bendradarbiauja nuo 1993 metų, įgyvendina bendrus projektus su Vilniaus universitetu, Vilniaus Gedimino technikos, Kauno technologijos, Lietuvos sveikatos mokslų universitetais, lazerių gamintojais „Ekspla“ ir „Standa“.","Lietuva tapo dešimtąja šalimi pasaulyje, kurią CERN pasirinko savo inkubatoriui steigti: ekonomikos ir inovacijų ministras Virginijus Sinkevičius ir Europos branduolinių mokslinių tyrimų organizacija (CERN) pasirašė susitarimą, kurio pagrindu Lietuvoje įsikurs vienintelis Vidurio bei Rytų Europoje CERN technologijų verslo vystymo centras. Šį centrą sudarys du CERN inkubatoriai Vilniuje ir Kaune."
"Vilniaus savivaldybės bendrovės „Susisiekimo paslaugos“ atstovė Miglė Bielinytė sako, kad kovo-balandžio mėnesiais keleivių srautai kai kuriuose maršrutuose buvo apie 80 proc. mažesni nei iki karantino, tačiau pastarosiomis savaitėmis pastebimas atsigavimas.„Įgyvendinant karantino švelninimo priemones, miestiečiai palaipsniui grįžta į viešąjį transportą. Pirmosiomis gegužės savaitėmis kelionių skaičius darbo dienomis išaugo virš 20 proc.. Praėjusią savaitę bendras keleivių srauto sumažėjimas, palyginti su laikotarpiu iki karantino, siekė apie 67 proc., pastarosiomis dienomis keleivių skaičiuojame dar daugiau“, – BNS sakė M. Bielinytė.Bendrovės „Kauno autobusai“ vadovas Mindaugas Grigelis taip pat sako pastebintis panašią tendenciją – po balandį pasiekto dugno, kai keleivių srautai buvo kritę apie 75 proc., dabar jie atsigauna.„Tikrai taip, šiek tiek atsigauna. Nuo blogiausio laikotarpio tai jau dvigubai padidėjo. Tai, žinoma, labai nedaug, bet nuo dugno jau atsispirta. Karantinui švelnėjant, keleivių skaičius proporcingai didėja“, – BNS sakė M. Grigelis.Klaipėdos savivaldybės įstaigos „Klaipėdos keleivinis transportas“ vadovas Andrius Samuilovas sako, kad dugnas buvo pasiektas pirmoje balandžio pusėje – tuomet keleivių srautas sudarė vos 22 proc. šiam laikui įprasto skaičiaus.Tačiau pirmoje gegužės pusėje šis rodiklis pašoko iki 38 proc., pastarosiomis dienomis – dar daugiau.„Atsigavimas jau tikrai yra pastebimas, bet tai yra tik 40 proc. to, kas buvo. Netgi įvertinus tai, kad ketvirtadaliu mažiau važiuojame, tai toli gražu iki to, kas buvo“, – BNS sakė A. Samuilovas.Nuostoliai – nuo kelių šimtų tūkstančių iki milijonoSunkiausi kovo ir balandžio mėnesiai viešojo transporto kompanijoms buvo itin nuostolingi – nuostoliai skaičiuojami nuo kelių šimtų tūkstančių iki milijono eurų.Bendrovės „Vilniaus viešasis transportas“ atstovė Patricija Elžbieta Zarankaitė sako, kad pervežimų apimtys dėl karantino buvo smukusios apie 20 proc., dėl to sumažėjo ir bendrovės pajamos.„Dėl sumažėjusios ridos atitinkamai apie 800 tūkst. eurų per mėnesį sumažėjo ir mūsų pajamos, kadangi kaip vežėjui mums mokama už nuvažiuotus kilometrus“, – BNS komentavo P. E. Zarankaitė.„Dėl itin sumažėjusio keleivių srauto pajamos iš keleivių sumažėjo apie 1,2 mln. eurų per mėnesį. Ridos gegužės mėnesį įvykdysime apie 12 proc. mažiau nei 2019 metų gegužę“, – sakė ji.Ji nurodė, kad nuo gegužės 18 dienos daugiau transporto priemonių išleista į miesto gatves.M. Grigelis taip pat sako, kad „Kauno autobusai“ autobusų ir troleibusų buvo sumažinę apie 20 proc., įmonė kovo-balandžio mėnesiais patyrė po 1 mln. eurų nuostolių. Pasak jo, į gatves kol kas neišleidžiama daugiau mašinų, bet situacija stebima.„Sekame srautus ir ruošiamės tam. Stebime kiekvieną dieną, bet kas savaitę pirmadienį žiūrime savaitės tendencijas, kadangi iš vienos dienos sunku prognozuoti, bet iš savaitės suvestinės jau matome, kaip keičiasi situacija“, – sakė bendrovės vadovas.A. Samuilovas sako, kad „Klaipėdos keleivinio transporto“ nuostoliai kovą siekė apie 400 tūkst., balandį – 700 tūkst. eurų.„Paprastai, normaliais metais, kovas-balandis būdavo subalansuoti mėnesiai (...) Realiai balandį surinkome šiek tiek daugiau negu penktadalį visų galimų pajamų“, – sakė jis.Anot jo, miesto autobusai kovą-balandį nuvažiuodavo apie 25 proc. mažiau kilometrų, tačiau nepaisant to, kai kurie populiariausi maršrutai, pavyzdžiui, 8-tas autobusas, nebuvo trumpinami.Pasak A. Samuilovo, praeitą savaitę dažniau kursuoti pradėjo 3, 14, 5, 9, 2, 6 maršrutų autobusai.","Trijų didžiausių Lietuvos miestų – Vilniaus, Kauno ir Klaipėdos – viešojo transporto bendrovės teigia, kad keleivių srautai gegužę po truputį atsigauna. Kovas ir balandis, anot jų, buvo „juodi mėnesiai“, kai dėl smarkiai kritusio keleivių skaičiaus įmonės patyrė didelių nuostolių."
"„Nežinau, ar be LATGA finansavimo galėtumėme įgyvendinti projektus. Ši parama yra tarsi egzistencinė gija“, –  LATGA pranešime spaudai cituojama Lietuvos muzikos informacijos centro (LMIC) vadovė Asta Pakarklytė.Nuo hiphopo iki rimtosios muzikosNeseniai išdalintame Socialinio-kultūrinio fonde buvo sukaupta rekordinė suma – net 89700 Eur.  Buvo gautos 37 projektų paraiškos, dalinis finansavimas skirtas 28-iems. Šis fondas skirtas muzikos kūrinių autoriams, kurie yra sutikę su 6 proc. atskaitymais nuo jiems išmokamo autorinio atlyginimo (honoraro).Abiejų fondų veiklą koordinuojanti Asociacijos LATGA sekretorė-referentė Gailė Jurgaitytė prognozuoja, kad 2017 metai bus itin skalsūs lietuviška muzika besidomintiems melomanams, nes gauta daug prašymų finansuoti muzikos albumų įrašus ir leidinius (kompaktines ir vinilines plokšteles).Dalinį finansavimą iš Socialinio-kultūrinio fondo gavo įvairių stilių muzikos kūrėjai. Kitąmet naujais albumais ketina pradžiuginti „Golden Parazyth“, Leonas Somovas, „The Roop“, Markas Palubenka, „Vydraga“, „Sisters on Wire“, „Baltic Balkan“, savo solines programas ruošia „Liūdnų slibinų“ nariai Aistė Lasytė ir Dominykas Vaitiekūnas. Ketinama įamžinti kompozitorės Galinos Savinienės, džiazo muzikantų Giedriaus Nako ir Kęstučio Lušo bei kitų autorių kūrybą.2600 Eur finansavimas skirtas hiphopo grupės „G&G Sindikatas“ dvigubo gyvo garso muzikinio albumo „Unplugged“ leidybai. Seniausia Lietuvos repo grupė neseniai surengė tris gyvo garso koncertus Rusų dramos teatre ir visus juos įrašė. Grupės vadybininkas Justas Čekuolis tikisi, kad dvigubas albumas su atrinktais įrašais bus išleistas dar pirmoje 2017-ųjų metų pusėje. „Grupė labai vertina jai skirtą finansavimą, nes albumo leidybos kaštai dideli. Be to, albumą ketiname išleisti ne tik kompaktinių, bet ir vinilinių plokštelių pavidalu“, – sako jis.5000 Eur dviems projektams gavusi „Vinilo studija“ kitąmet ketina pradžiuginti dviem išskirtiniais leidiniais – vinilo plokštelėmis, kuriose bus įamžinti valstybiniuose archyvuose rasti vertingi įrašai. Pirmiausia ketinama išleisti įrašytas, tačiau neišleistas grupės „Saulės laikrodis“ dainas, vėliau – perleisti legendinį Teisučio Makačino albumą „Disko muzika“.„Ko gero, dar turėsime pridėti ir savo pinigų, paieškoti rėmėjų, bet be LATGA finansavimo net nebūtumėme pradėję projekto. Pirmąjį albumą ketiname išleisti dar iki Knygų mugės, taip pat šiomis išskirtinėmis plokštelėmis prekiausime ir savo muzikos parduotuvėlėje“, – sako „Vinilo studija“ vadovas Artūras Franckevičius.Parama – tualetams įrengtiSvarstant, kam skirti finansavimą, pasitaikė ir kurioziškų situacijų. „Nors autorių socialinėms-kultūrinėms reikmėms atskaitytų lėšų kaupimo ir paskirstymo tvarkos apraše gana aiškiai išdėstėme, kad finansavimas skiriamas su kūryba susijusiai veiklai, vis dėlto pasitaiko tokių, kurie paraiškose prašo skirti pinigų biotualetų nuomai ar apsaugos tarnybų paslaugoms. Suprantama, tokiais atvejais Taryba pinigų neskiria“, – pasakoja fondų veiklą koordinuojanti G. Jurgaitytė iš LATGA.Kiek anksčiau išdalinto Kūrybinės veiklos fondo lėšų šaltiniai – 10 proc. atskaitymai nuo kompensacinio atlyginimo, surinkto už audiovizualinių kūrinių ir fonogramose įrašytų kūrinių atgaminimą asmeniniais tikslais. Šiame fonde šiais metais surinkta 81700 tūkst. Eur, jie skirti 28 projektams įgyvendinti.„Kūrybinės fondas įsteigtas atsiradus vadinamajam Tuščios laikmenos mokesčiui. Kurį laiką siūlyti projektus galėjo visų sričių autoriai, nes jie visi gaudavo ir kompensacinį atlyginimą. Deja, ne dėl mūsų kaltės, o dėl netobulo įstatymo šiemet į finansavimą galėjo pretenduoti tik muzikos ir audiovizualinių menų srities projektai“, – akcentuoja Asociacijos LATGA direktorius Jonas Liniauskas.Asociacijai LATGA buvo pristatytos 45 muzikos srities ir 22 audiovizualinių projektų paraiškos. Taryba skyrė 55200 Eur 19 muzikos projektų ir 26500 Eur 9 audiovizualiniams projektams įgyvendinti.Dėmesys kinuiKai kurie projektai jau įgyvendinti arba yra įgyvendinami šiuo metu. Paskutinius filmus Kaune pristatančiam tarptautiniam festivaliui „Scanorama“ buvo skirta 3000 Eur. Šiais pinigais buvo finansuojama Šiuolaikinio meno centre rodyta žinomo menininko Deimanto Narkevičiaus kuruojama eksperimentinių filmų programa „Tai nutiko čia“ bei kino industrijai skirti renginiai.Asociacijos LATGA taryba finansavimą skyrė ir netrukus prasidėsiančiam tarptautiniam moterų filmų festivaliui „Šeršėliafam 2016“, pavasarį vyksiančio „Kino pavasario“ studentų filmų konkursui bei Vilniaus tarptautiniam trumpųjų filmų festivaliui.„Džiaugiamės galėdami pirmą kartą prisidėti prie tokių puikių tarptautinių festivalių, suteikiančių galimybę gėrėtis tikru kinu iš įvairių pasaulio šalių. Juolab kad mūsų asociacija su daugeliu pasaulio kolektyvinio administravimo organizacijų turi ilgametę bendradarbiavimo patirtį ir atstovauja jiems priklausančių kino srities autorių teisėms Lietuvoje“, – sako Asociacijos LATGA Audiovizualinių kūrinių poskyrio vadovė Vilma Juraškienė.Taip pat finansavimas skirtas keliems vietiniams kino projektams – pavyzdžiui, Tautodailininkų sąjungos fondo kuriamam pilno metro dokumentiniam filmui „Nuogi jausmai medyje“, vaidybiniam filmui „Advokatas“, dokumentinių trumpo metro filmų ciklui apie dailininkus „Įkvėpti laisvės“ ir kt.Gauta parama jau naudojasi ir muzikos autoriai. Šią savaitę prekyboje pasirodo naujas sostinės electropop komandos „Lemon Joy“ albumas „Willkommen“, kuriam dalinį finansavimą skyrė Asociacijos LATGA taryba. „Šiais laikais, kai daug muzikos persikėlė į internetą, daugeliui muzikantų albumas „fiziniu“ pavidalu yra prabangos dalykas. Dėkojame Asociacijai LATGA už tai, kad ji prisideda prie to, jog galime palepinti gerbėjus ne tik virtualiu, bet ir „apčiuopiamu“ albumu“, – sako grupės dainų autorius, Asociacijos LATGA narys Igoris Kofas.Muzikinių projektų sąraše – ne tik įvairiausių muzikos stilių leidiniai (kompaktines ir / arba vinilines  plokšteles padedami LATGA leis Alvydas Jegelevičius, Vladas Bagdonas, Kristijonas Ribaitis, grupės „Arbata“, „Ir visa tai kas yra gražu“ ir kt.), bet ir Lietuvos muzikos autorius jungiančių organizacijų programos.Lietuvos muzikos informacijos centras (LIMC) iš Socialinio-kultūrinio fondo gavo 9000 Eur, kuriuos išleis lietuviškos muzikos sklaidai užsienyje ir savo internetinės platformos palaikymo bei tobulinimo darbams.„Didelę dalį pinigų panaudojame tarptautinių muzikos parodų stendų išlaidoms padengti. Spalį dalyvavome „world“ muzikai skirtoje parodoje „WOMEX“, kitais metais ketiname vykti į dar tris profesionalų muges užsienyje: Frankfurto muzikos mugę ir „Classical:NEXT“ Roterdame, kurios orientuotos į klasikinės muzikos tradiciją ir šiuolaikines jos formas, bei MIDEM, kuri skirta įvairiems žanrams, tačiau didžiausią dėmesį sutelkia į populiariąją muziką. Norėčiau pabrėžti, kad LATGA skirtas finansavimas mūsų veiklai yra kritiškai reikšmingas. Nors mūsų projektus remia ir Lietuvos kultūros taryba, bet be LATGA finansavimo Lietuvos muzikos kultūros atstovavimas tarptautinėse platformose būtų žymiai silpnesnis, blankesnis ir prastesnės kokybės“, – sako LIMC vadovė Asta Pakarklytė.Ir tai dar ne visos geros naujienos iš Asociacijos LATGA, vienijančios per 4600 autorių. Asociacijos LATGA organizuojamas ir Kultūros ministerijos iš dalies finansuojamas konkursas Jaunojo menininko stipendijai laimėti šiemet sulaukė itin didelio dėmesio – gautos net 155 paraiškos. Kam bus skirtos 7 įvairių meno sričių stipendijos, paaiškės gruodžio viduryje. Daugiau informacijos apie Asociacijos LATGA veiklą rasite interneto svetainėje latga.lt ir feisbuko paskyroje.",Baigiantis 2016-iesiems asociacijos Lietuvos autorių teisių gynimo asociacijos agentūros (LATGA) taryba paskirstė dviejų fondų – Kūrybinės veiklos ir Socialinio-kultūrinio fondo lėšas 56 meno projektams. Iš viso – per 171 tūkst. Eur.
"Eltai sužinojus apie šiuos politiko ketinimus, A. Dumbrava patvirtino, kad prašymas prisijungti prie Ramūno Karbauskio vadovaujamos frakcijos jau pasirašytas.„Nėra ką slėpti, turiu tokių minčių... prašymas jau parašytas“, – Eltai kalbėjo A. Dumbrava.Jo teigimu, prie LVŽS frakcijos jis prisijungti norėtų arba pavasario sesijos pradžioje, arba tiesiog kaip nuspręs pati valdančioji frakcija.Parlamentaro teigimu, įtakos sprendimui jungtis prie gausiausios politinės jėgos Seime turėjo tai, kad „valstiečius“ jis geriau pažįsta nei kitas valdančiąsias frakcijas.„Man su „valstiečiais“ per kadenciją sekėsi geriau dirbti. Aš juos labiau pažinau – gal dėl to, kad šalia sėdėjom. Man priimtinesnės jų pozicijos. Tarkime, šeimos atžvilgiu ar dėl tradicinių vertybių“, – argumentavo politikas.„Aš manau, kad teisingai pasielgiau“, – pridūrė jis.Kartu A. Dumbrava neatmetė galimybės apskritai prašytis priimamas ir į „valstiečių“ partiją. Pasak jo, dar vieną kadenciją Seime norėtųsi pabūti.„Dar kokią kadenciją reikėtų pabandyti... nors tai jau būtų ketvirtoji“, – sakė buvęs „tvarkietis“, pridurdamas, kad yra linkęs atsiklausti „valstiečių“ partijos skyrių, ar šie palaikytų jo narystę.„Reikėtų man dar pasitarti su vietiniais (LVŽS – ELTA) skyriais, esančiais tiek Visagine, tiek Zarasuose, pabandyti su jais pakalbėti, kaip jie į tai reaguos“, – apibendrino Seimo narys.A. Širinskienė: A. Dumbravos vertybinė pozicija atitinka LVŽS programąLVŽS narė Agnė Širinskienė teigia, kad frakcija šio Seimo nario prašymo dėl priėmimo kol kas negavo. Visgi Teisės ir teisėtvarkos komiteto pirmininkė mano, kad „valstiečių“ frakcija A. Dumbravos kandidatūrai turėtų pritarti, nes, anot jos, parlamentaro vertybinė pozicija atitinka LVŽS programą.„Tikrai frakcijoje jokių pasitarimų nebuvo, nes frakcija rinksis tiktai rytoj. Jeigu gaus tokį prašymą, tai aš net neabejoju, kad jį svarstys. Bet kiek kolegą pažįstu, (...) tai manau, kad jo pažiūros atitinka Lietuvos valstiečių ir žaliųjų sąjungos programą. Jis visada Vyriausybės veiklą rėmė, netgi ir nebūdamas dar koalicijoje, tai aš asmeniškai tikrai nemanyčiau, kad yra kažkokių kliūčių jam vertybine prasme pas mus patekti“, – patikino A. Širinskienė, akcentuodama, kad asmeniškai remtų šį A. Dumbravos apsisprendimą.„Valstiečių“ atstovė mano, kad frakcija A. Dumbravos kandidatūrai pritars.„Aš spėčiau, kad frakcija greičiausiai tikrai turėtų pritarti. Aišku, niekada negali žinoti, žmonės patys apsisprendžia, bet sunku būtų įsivaizduoti, kad kažkas kolegai turėtų kažkokių priekaištų ar pastabų“, – Eltai teigė A. Širinskienė.ELTA primena, kad buvęs „tvarkietis“ A. Dumbrava kartu su kolegomis buvo prisijungęs prie frakcijos „Lietuvos gerovei“. Vis dėlto sausio 13 d. iš pernai rudenį suburtos frakcijos pasitraukus Kęstučiui Bartkevičiui, šios frakcijos Seime nebeliko.Trys buvę frakcijos „Lietuvos gerovei“ nariai – Vytautas Kamblevičius, Rimas Andrikis, Ona Valiukevičiūtė prisijungė prie valdančiosios Lietuvos socialdemokratų darbo frakcijos. Tuo tarpu K. Bartkevičus, A. Dumbrava, Juozas Imbrasas ir Algirdas Butkevičius prisijungė prie mišrios Seimo narių grupės.Iš „valstiečių“ frakcijos gretų praėjusią savaitę pasitraukė V. Poderys. Šiuo metu LVŽS frakcijoje yra 48 nariai.","Pastarąją savaitę Virgilijui Poderui palikus Lietuvos valstiečių ir žaliųjų sąjungos (LVŽS) frakciją Seime, jau šios savaitės pradžioje į „valstiečių“ gretas prašosi buvęs „tvarkietis“ Algimantas Dumbrava. Seimo narys, skirtingai nei kai kurie kiti jo kolegos iš suirusios frakcijos „Lietuvos gerovei“, ne tik nepatraukė į „socialdarbiečių“ frakcijos gretas, tačiau neatmeta, kad sieks ir narystės „valstiečių“ partijoje."
"Frankfurto prokurorai sakė, kad buvo pradėtas tyrimas dėl sukčiavimo, kuris yra nukreiptas prieš asmenis, vadovaujančius „tarptautinei automobilių grupei“, dviem tarptautinėms automobilių tiekimo bendrovėms ir automobilių prekybos įmonei.Tiekimo bendrovės „Continental“ atstovas naujienų agentūrai AFP patvirtino, kad trijuose tiekimo bendrovės padaliniuose buvo įvykdytos kratos. Jis pridūrė, kad „Continental“ teiks parodymus kaip liudytoja ir aktyviai bendradarbiaus tyrime.Prokurorai pranešė, kad tyrime yra susitelkiama į „Mitsubishi“ 1,6 ir 2,2 litro talpos dyzelinius variklius, kuriems Vokietija yra suteikusi aukščiausius „Euro 5“ ir „Euro 6“ reitingus, skiriamus už gamtos apsaugos standartų laikymąsi.„Turime įtarimų, kad varikliuose buvo įdiegti vadinamieji blokavimo įrenginiai“, suklastojantys automobilių emisijų testų rezultatus, pranešime sakė prokurorai.Kratos buvo vykdomos dešimtyje visoje Vokietijoje išsidėsčiusių bendrovės komercinių vietų, įsikūrusių Heseno, Bavarijos ir Žemutinės Saksonijos federalinėse žemėse.Šis tyrimas žymi naujausią vadinamojo „dyzelgeito“ skandalo etapą. Skandalas iškilo dar 2015-aisiais, kai automobilių gamybos bendrovė „Volkswagen“ prisipažino į 11 mln. automobilių įdiegusi panašius blokavimo įtaisus, klastojusius emisijų testų rezultatus.Įdiegus šiuos įtaisus, automobiliai keliuose netrukdomai išmesdavo daugiau nei 40 kartų didesnį nei leidžiamą azoto oksidų kiekį.Į skandalą buvo įtraukta daug įvairių įmonių, tačiau iki šiol „Mitsubishi“ į jį nebuvo įsitraukusi. Bendrovė 2016-aisiais buvo prisipažinusi keletą metų klastojusi degalų taupumo testų rodiklius, dėl kurių automobiliai atrodydavo efektyvesni nei iš tiesų yra.","Vokietijos prokurorai antradienį pranešė vykdantys kratas automobilių gamybos bendrovės „Mitsubishi“ visoje šalyje išsidėsčiusiose verslo patalpose, kadangi įmonei buvo mesti įtarimai sukčiavus dyzelinių automobilių emisijų testų metu."
"Kaip pastebi inovacijų ekspertai, Lietuva turi potencialo vystyti pasaulinio lygio inovacijas, tačiau trūksta glaudesnio bendradarbiavimo su užsienio inovatoriais.Įmonės dažniau deklaruoja inovacinę veikląEsminiai indikatoriai, kuriais remdamasi MITA atliko inovacijų ekosistemos analizę, yra Europos inovacijų švieslentė, Pasaulio inovacijų indeksas, Pasaulio konkurencingumo indeksas ir „Bloomberg“ inovacijų indeksas. Pagal 2018 m. švieslentės rezultatus, Lietuva priskiriama vidutinių novatorių valstybių narių grupei ir yra 20 vietoje. Optimizmo suteikia tai, kad Lietuva išsiskiria didžiausia pažanga tarp visų Europos Sąjungos valstybių narių, per 8 metus (2010–2017 m.) pasiekusi sparčiausią (daugiau nei 20 proc.) inovacinės veiklos augimą. O visoje ES inovacijų diegimo rezultatai vidutiniškai pagerėjo 5,8 proc.„Lietuvos šuolis Europos inovacijų švieslentėje yra vienas ryškiausių. Šalies stiprybėmis išskirta inovacijoms palanki aplinka, žmogiškieji ištekliai ir bendradarbiavimas. Švieslentės rezultatai parodė, kad per keletą metų Lietuva ženkliai pagerino savo pozicijas rizikos kapitalo ir investicijų į netechnologines inovacijas srityse“, – teigia MITA Inovacijų skyriaus vedėjas Ričardas Valančiauskas.Progresą indikuoja ir inovatyvių mažų verslų, vykdančių bendradarbiavimo veiklą su kitomis įmonėmis ar institucijomis, dalis, palyginti su visomis mažomis ir vidutinėmis įmonėmis. Lietuva šioje srityje po poros metų planuoja pasiekti 12 proc. dalį, o naujausia reikšmė jau išaugo dvigubai, iki 15,2 proc.Ekspertai sako, kad tai rodo, jog įmonės išmoko įvertinti vykdomas inovacijas ir nebesibodi jas deklaruoti. „Atpažinti inovacijas ir jas deklaruoti – gana nauja praktika. Dažnai įmonės kuria naujoves to neįvardindamos kaip MTEP veiklos, tačiau galime pasidžiaugti, kad žinomumas, kas yra ta MTEP veikla ir kokią naudą suteikia verslui, ne tik verslo plėtros, bet ir mokestinių paskatų požiūriu, auga“, – pastebi R. Valančiauskas.Reuters/Scanpix nuotr.Mokslo ir verslo bendradarbiavimas – vis dar opi temaAnalizė parodė, kad aukštojo mokslo ir valdžios sektoriaus išlaidos MTEP, palyginti su BVP, užpernai susitraukė iki 0,47 proc. Lietuva yra deklaravusi po poros metų pasiekti 1 proc. Mažų ir vidutinių įmonių, diegiančių naujus produktus ar procesus, dalis iš visų tokių verslų per metus reikšmė išaugo dvigubai, iki 33,7 proc. Vis dėlto, išlieka rizika nepasiekti 2020 m. planuojamos reikšmės (40 proc.). Nerimą kelia ir universitetų bei verslo bendradarbiavimas – nepaisant augančių verslo užsakymų, pagal šį rodiklį Pasaulio konkurencingumo indekse Lietuva pernai nukrito į 37 vietą, nors dar 2015 m. užėmė 27 vietą.Kauno mokslo ir technologijų parko Inovacijų ir verslumo departamento direktorius Paulius Nezabitauskas sako, kad verslui ir mokslui reikia nuosekliau susipažinti su bendradarbiavimo kultūra, kuri dar tik formuojasi: „Verslas ieško „ad hoc“ sprendimų čia ir dabar, kai mato potencialą rinkoje, be to, jam svarbu kaštai ir nauda galutiniam vartotojui. Žinoma, tai rūpi ir mokslininkams, tačiau kelias iš tyrimų į naujas ateities technologijas yra ilgas ir rasti tinkamą laiką, kada technologija turi poreikį rinkoje, yra sudėtinga.“Anot inovacijų eksperto, intensyvesnį bendradarbiavimą tarp mokslo ir verslo paskatintų įmonėse atsiradę inovacijų vadybininkai, gebantys ieškoti naujovių tiek įmonėje, tiek mokslo ir technologijų parkuose, tiek studijų ir mokslo institucijose. Didžiąją dalį atlyginimo inovacijų vadybininkams bei reikalingus mokymus galėtų padengti valstybė, tol, kol atsiras pakankamai specialistų, įdirbis bei susiformuos bendradarbiavimo kultūra.Pasinaudoti užsienio inovacijų ekosistemos plėtotojų patirtimis„Kita svarbi detalė, kuri užkerta kelią greitesniam inovacijų plėtrai ir komercializavimui, yra per ilgas produkto išvedimo į rinką terminas. Ir startuoliai, ir mokslininkai kurdami technologijas per vėlai pradeda bendrauti su potencialiais klientais bei investuotojais. Jei tai vyktų inovacijos kūrimo etape, tuomet tai paskatintų geresnę kuriamos technologijos orientaciją į rinką bei ankstesnį bendradarbiavimą su investuotojais, kurie gali tapti partneriais arba mentoriais“, – pastebi P. Nezabitauskas, teigiantis, kad įmonėms marketingo bei pardavimo įgūdžių suteiktų inovacijų vadybininkai.Būtent silpnosiomis inovacijų ekosistemos pusėmis kasmetinėje Lietuvos inovacijų plėtros analizėje įvardijamas nedidelis inovacinės veiklos poveikis pardavimui, nepakankamai patrauklios mokslinių tyrimų sistemos bei intelektinio turto trūkumas. Analitikai sako, kad vertinimuose atsispindintis valstybės sektoriaus biurokratiškumas, valstybės vangumas skatinant inovacijas ir perkant pažangių technologijų produktus, labai smarkiai prisideda prie bendro žemo įvertinimo tarptautiniuose inovacijų plėtros indikatoriuose.„Lietuvos verslui reikia apčiuopiamą ir greitą naudą generuojančių inovacijų paramos priemonių. Nemažai tokių priemonių jau numatyta įgyvendinant naująją Lietuvos inovacijų sistemos reformą, ypač skatinant eksperimentinės plėtros, kurios metu kuriami galutiniai produktai, darbus. Tobulindami inovacijų skatinimo iniciatyvas patirties galime pasisemti ir iš užsienio inovacijų ekosistemų plėtotojų“, – sako Ričardas Valančiauskas, MITA Inovacijų skyriaus vedėjas.Kryptis – save išlaikanti inovacijų ekosistemaKad tokių priemonių reikia, akcentuoja ir Kauno MTP Inovacijų ir verslumo departamento direktorius. „Integruoti mokslo ir verslo slėniai Lietuvoje pasiekia gana aukštus inovacijų taikymo versle rezultatus, tačiau ten veikia tam sudaryta infrastruktūra. Tai pastebi ir Kauno mokslo ir technologijų parke „Santakos“ slėnyje“ įsikūrusios įmonės – jos vertina galimybę susitikti su mokslininkais, tyrėjais, su jais aptarti kylančius iššūkius. Taip pat pastebėjome, kad galimybė įmonėms verslo misijų tikslu išvykti į užsienį, susipažinti su kitų šalių rinkomis ir iš Skandinavijos atvykstančių konsultantų žinios yra vienos vertingiausių patirčių, verslui vykdant inovacijomis paremtą plėtrą“, – teigia P. Nezabitauskas.Kauno mokslo ir technologijų parko Inovacijų ir verslumo departamento direktorius pastebi, kad savaiminės inovacijų plėtros sistemos, gebančios sėkmingai veikti po 2020 m., kai sumažės ES fondų investicijos Lietuvoje, šiuo metu nėra ir tai viena esminių žinių, kuri akcentuojama ir MITA ataskaitoje. „Kiekvienas ekosistemos elementas turi rengtis šiai datai, turėti aiškų veiklos modelį kuris padėtų ir išgyventi, ir teikti paslaugas inovacijų ekosistemos dalyviams. Akivaizdu, kad reikės pereiti ir prie komercinių paslaugų, kad inovacijų paramos įstaigos išsilaikytų. Jau šiandien reikia keisti veiklos modelį ir orientuotis į paslaugų suteikimą įmonėms, kurios atneštų didžiausią pridėtinę vertę“, – teigia P. Nezabitauskas.Mokslo ir technologijų parkams – inovacijų kultūros sklaidaKoks vaidmuo šiandien tenka inovacijų ekosistemos dalyviams – mokslo ir technologijų parkams, pabrėžia šią liepą pasirodžiusios Europos parlamento studija „Naujosios technologijos ir Europos regioninė politika: link naujos sanglaudos politikos sistemos“. Studijoje parkai įvardijami kaip svarbi infrastruktūros dalis integruotiems tyrimams, technologijų perdavimui, kūrimui ir inovacijų sąlygotam ekonominiam augimui, todėl turėtų užtikrinti inovacijų kultūros sklaidą.Kauno mokslo ir technologijų parkas prisijungė prie „Interreg Europe“ programos projekto „Fast Forward Europe (FFWD EUROPE)“. Kartu su projekto partneriais iš Prancūzijos, Vokietijos, Danijos, Ispanijos ir kitų šalių lietuviai perims Europos investuotojų, antreprenerių ir verslo plėtros politikos konsultantų patirtį. Projekto partneriai numato, kad tarptautinio bendradarbiavimo dėka verslo įmonės padidins savo matomumą kontaktų mugėse, galės rasti verslo partnerių ir išbandyti naujas rinkas.","Remiantis analize, nesiėmus ryžtingesnių veiksmų, dalis šaliai numatytų 2020 m. rodiklių gali būti nepasiekti. Įvairūs tarptautiniai vertinimai atskleidžia, kad didžiausią nerimą kelia stagnuojantis verslo ir mokslo bendradarbiavimo intensyvumas, mokslinių tyrimų publikacijų lygis, investicijų moksliniams tyrimams ir eksperimentinei plėtrai (MTEP) poveikis įmonių veiklai."
"– Jūsų kuruojamos sritys, atrodo, tiesiog kunkuliuoja – dėstytojai ruošiasi streikui, mokytojai situaciją vertina nevienareikšmiškai, vėl atsigręžiama į kultūros finansavimo klausimą. Bendruomenei tarsi atrodo, kad viskas merdi. Kaip ketinate telkti tą bendruomenę?– Vienas svarbiausių žodžių – dialogas. Be šio žodžio negali įvykti esminiai pokyčiai nei kultūros, nei švietimo, nei kitose valstybės srityse. Labai svarbu užtikrinti, kad nuo dialogo būtų pereita prie tolesnio žingsnio – veiksmų ir darbų. Štai per tris mėnesius prezidentūroje jau įvyko du kultūros forumai.Vienas jų buvo skirtas kultūros politikos pagrindų įstatymui, kurį parengė Kultūros ministerija. Mes, į prezidentūrą sukvietę kultūros bendruomenę, pakvietėme juos tiesiogiai išsakyti savo argumentus ir pastebėjimus dėl parengto įstatymo. Ir Kultūros ministerija, atsižvelgusi į išgirstus argumentus, įstatymą koregavo. Tai pirmas žingsnis, parodantis, kad nuo dialogo galima pereiti prie darbų. Antrasis kultūros forumas buvo skirtas istorinei atminčiai.– Tai priemonės. Kalbant apie strategiją ir laukiantį ilgą kelią, kur norėtumėte, kad jis nuvestų?– Žinoma, tas kelias labai ilgas. Paminėčiau dvi esmines kryptis tiek kultūros, tiek švietimo srityse. Vienas pagrindinių reiškinių kultūros srityje turbūt būtų didesnė regionų įtrauktis į kultūros vartojimą. Vartojimas – gal tai ir ne visai tinkamas žodis, bet noriu pasakyti, kad, pagal egzistuojančius tyrimus, kultūros paslaugų prieinamumas yra netolygus.Didieji miestai turi plačią kultūrinių paslaugų įvairovę, bet regionuose kultūros židiniai yra toli nuo gyventojų, todėl pastarieji negali pasinaudoti plačiomis kultūros paslaugomis.– Šias problemas galbūt sprendžia Kultūros pasas, bet regionuose jis lyg ir neveikia labai efektyviai?– Kultūros pasas – svarbi priemonė, pradėta įgyvendinti prieš dvejus metus. Dabar vienam moksleiviui skiriama 15 eurų per metus. Mano nuomone, labai svarbu užtikrinti Kultūros paso tęstinumą ir stiprėjimą. Kad tai būtų priemonė, tikrai įgalinanti pokyčius.Ką galima tobulinti? Štai didžiuosiuose miestuose moksleiviai gali naudotis Kultūros paso paslaugomis labai paprastai, tereikia žengti keletą žingsnių ir jau atsiduri galerijose, muziejuose... Regionuose, nepaisant Kultūros paso užtikrinamų 15 eurų, moksleiviams ir jų tėvams didelę naštą sudaro būtent nuvažiavimas iki kultūros židinių. Manau, kad šiuo aspektu Kultūros pasas turėtų būti stiprinamas, o regionų atskirtis – mažinama.– Atrodo, kad švietimo, mokslo ir kultūros bendruomenės laukia proveržio. Kaip ketinate matuoti savo veiklos rezultatus? Paklausiu kitaip – kaip kultūros bendruomenės supras, kad jai teikiamas prioritetas?– Kaip ir minėjau, yra keli pagrindiniai aspektai kultūros srityje. Vienas jų – regionų įtrauktis į kultūros vartojimą bendradarbiaujant su savivaldybėmis. Tai turėtų būti įgyvendinama. Pirmą žingsnį jau atlikome – surengėme regionų forumą, kurio metu kalbėjome, kaip savivaldybės galėtų plačiau įsitraukti ir ko joms reikėtų norint stiprinti kultūros reiškinius regionuose.Kitas aspektas – nevyriausybinės organizacijos. Ir taip pat nevyriausybinės organizacijos. Kultūrinės įstaigos pas mus skirstomos į nacionalines, valstybines ir savivaldybių, privačias ir nevyriausybines. Atlikti tyrimai rodo, kad Europoje nevyriausybinės organizacijos yra svarus indėlis į kultūros lauką ir tą tolygumo paskirstymą.Todėl tarpinstitucinis, arba tiksliau – tarpsektorinis bendradarbiavimas – viena pagrindinių ašių, norint, kad vyktų pokyčiai kultūros srityje. Planuojamas kitas kultūros forumas, kuriame kalbėsime apie tarpsektorinį bendradarbiavimą, kultūros glaudinimą su kitomis sritimis – švietimu, neformaliu ugdymu, inovacijomis ir pan.","„Labai svarbus žodis – dialogas. Be šio žodžio negali įvykti esminiai pokyčiai nei kultūros, nei švietimo, nei kitose valstybės srityse. Labai svarbu užtikrinti, kad nuo dialogo būtų pereita prie tolesnio žingsnio – veiksmų ir darbų“, – LRT PLIUS laidoje „Kultūros diena“ sako prezidento patarėja švietimo, mokslo ir kultūros klausimais Sonata Šulcė."
"Jei kada svarstėte, kuomet būtų galima tikėtis gauti 3D spausdintuvu atspausdintų automobilio detalių, „General Motors“ (GM) atsako, kad, jų transporto priemonėse jų atsiras jau „labai greitai“. Tačiau, kaip „Car and Driver“ patikino GM atstovai spaudai, ši technologija bus naudojama tik tose srityse, kur ji yra priimtina, jokiu būdu neaukojant saugumo.Dar iki COVID-19 GM naudojosi 3D spausdintuvais kaip pagalba, kuriant naujus automobilius, taip pat ir „Corvette“. Prasidėjus pandemijai, automobilių gamintojas staigiai perprogramavo tuos pačius įrenginius, medicinos darbuotojams reikalingų veido skydelių gamybai. Iškeliavus pirmai siuntai ir sulaukus ligoninių darbuotojų atsiliepimų, nesunkiai buvo pakoreguotas šių kovoje su pandemija būtinų priemonių dizainas. Tokios situacijos adityvaus projektavimo ir gamybos komanda tikrai nesitikėjo, tačiau ji parodė, kaip greitai, naudojantis 3D spausdintuvais, galima pakoreguoti gaminio dizainą ir produkciją.„Mums pavyko greitai persiorientuoti ir greitai atlikti darbus 3D spausdintuvu, taip prisidedant prie kovos su COVID-19 ir padedant priešakinėse linijose atsidūrusiems medicinos darbuotojams bei į darbą grįžusiems mūsų pačių bendrovės darbininkams, kuriems veido skydeliai taip pat labai pravertė, užtikrinant darbo saugą ir patogumą“, – „Car and Driver“ paaiškino GM projektavimo ir gamybos skyriaus vadovas Kevinas Quinnas. Jo teigimu, 3D spausdinimas padėjo GM kur kas greičiau ir iki šiol nebandytais būdais gaminti detales ir kitus produktus.Naujas gamybos tempas ir galimybės neaplenkė ir automobilio „C8 Corvette“. Prieš pristatydamas šį modelį pasauliui, automobilių gamintojas sukūrė eksploatacijai netinkamą automobilio variantą, kuriame net 75 proc. detalių pagaminta 3D spausdintuvu. Tai leido komandai ne tik nustatyti, kaip viskas tarpusavyje dera, bet ir užtikrinti, kad gamybos procese būtų įmanoma prieiti prie atskirų elementų ir sričių. Jei kažkas nepavyktų, būtų galima greitai tai pakeisti. Tokiu būdu GM sukūrė Didžiosios Britanijos ir kitų ne ta kelio puse važinėjančių šalių rinkai skirtą „Corvette“ su vairu dešinėje pusėje.Buvo vienas elementas, kuriame gamybos proceso metu buvo sumontuoti 3D spausdintuvu pagaminti elementai – sulankstomo stogo mechanizme buvo panaudota ne viena 3D detalė, tokiu būdu ankstyvuosiuose gamybos etapuose užtikrinant atidarymo ir uždarymo proceso funkcionalumą. Jei kiltų problemų, būtų galima nedelsiant jas spręsti.„Galime greitai pagaminti prototipinę detalę, – teigė K. Quinnas. – Tokią detalę galima keisti kad ir penkis kartus per savaitę, kol bus pasiektas norimas rezultatas.“Tai gali būti itin svarbu nustatant, kad jutikliai pagalbos vairuotojams funkcijas turinčiuose automobiliuose yra nutaikyti reikiama kryptimi. „Juos išdėstyti teisingai – beveik tas pats, kas sudėlioti Rubiko kubą, – aiškino K. Quinnas. – Negalima pakeisti kameros. Keičiamas jos laikiklis arba ji nukreipiama kitu kampu. Kurdami automobilius mes tai darome nuolat. Praktiškai kasdien.“Komanda detales naudoja ne vien tam, kad įsitikintų, jog jos puikiai tiks gaminamam automobiliui, bet ir stengdamasi tinkamai paruošti gamybos liniją to automobilio gamybai. 3D spausdintuvu atspausdintos detalės gali būti naudojamos robotams, kurie vėliau montuos konkrečias automobilio detales, apmokyti. „Galima atspausdinti keletą detalių ir to užtenka robotams, kad šie įvertintų prieigos taškus ir montavimo galimybes“, – „Car and Driver“ aiškino GM gamybos skyriaus vadovas Ronas Daulas.Kai kurie GM darbuotojai įsivaizduoja tą metą, kai atsiras programėlė ar paslauga, leidžianti ją užsiprenumeravusiems savininkams tiesiog namuose atsispausdinti reikiamas detales. Be jokios abejonės, tam bus reikalinga geresnės kokybės įranga, galinti apdoroti kur kas tvirtesnes medžiagas nei įprastas šiuolaikinis 3D spausdintuvas. Todėl neverta tikėtis, kad tokie pokyčiai įvyks labai greitai.O kol kas GM ir toliau investuoja į 3D spausdinimą – Vorene, Mičiganas, atidarė du naujus biurus, padėsiančius bendrovei ir toliau naudotis 3D spausdinimu, kuriant naujus automobilius, o jei reikės, ir medicinines apsaugos priemones.Parengė Paulius Vaitekėnas","3D spausdintuvu automobilių gamintojas naudojosi kaip pagalba pandemijos metu, tačiau tuo pačiu sukūrė ir gamybai skirtą automobilį „Corvette“, rašo „Car and Driver“."
"Pacientai, bijodami užsikrėsti koronavirusine infekcija, vengė vizitų pas gydytojus. Pasak prof. M. Miglino, ta baimė suprantama, nes šių pacientų imuninė sistema yra slopinama medikamentų, todėl COVID-19 liga užsikrečiama lengviau, sergama sunkiau. Pastebėta, kad vienintelė buvusi išeitis – nuotolinė kontrolė – ne visada buvo gera: „Lėtinės inkstų ligos priežastys – padidėjęs ir tinkamai nekoreguojamas kraujospūdis bei cukrinis diabetas. Gydytojai nefrologai, kardiologai, endokrinologai ir šeimos gydytojai bandė pacientus konsultuoti ir ligų gydymą kontroliuoti nuotoliniu būdu, bet ne visada tai pavykdavo – dalis pacientų visai nuo kontrolės „nutrūko“, vizitai buvo praleidžiami, tyrimai neatliekami, dėl to ligos koreguotos nepakankamai. Dėl šių priežasčių didesnei nei įprastai daliai pacientų gali grėsti inkstų veiklos sutrikimai“. Gydytojai nefrologai sulaukia vadinamųjų uždelstų atvejų – dėl pandemijos metu sustabdytų įprastinių planinių procedūrų šiuo metu sulaukia pacientų su infekcijomis, taip pat su kateterių, fistulių problemomis. Apžvelgdami metus trunkančią pandemiją, galime konstatuoti, jog šis laikotarpis turėjo įtakos ir pacientams, gyvenantiems su transplantuotu inkstu: „Daugiau teko valdyti inksto atmetimo reakcijų, ypač pirmosios pandemijos bangos metu (vasarą). Tokią situaciją lėmė pacientų baimė vykti į gydymo įstaigas – praleisdavo vizitus, patys koreguodavo imunosupresinius vaistus, – sako prof. M. Miglinas. – Šiuo metu, kai transplantuoti ir dializuojami pacientai jau paskiepyti, tikimės, tai padės sustabdyti koronaviruso infekcijos plitimą tarp šios itin pažeidžiamos pacientų grupės.“ 2020 metais koronavirusine infekcija sirgo 226 dializuojami pacientai ir 75 pacientai, gyvenantys su transplantuotu inkstu. Pandemijai tęsiantis pasaulyje skelbiama nemažai duomenų apie inkstų ligomis sergančių, dializuojamų ir gyvenančių su transplantuotu inkstu pacientų gydymą nuo koronavirusinės infekcijos, mirtingumo statistiką, galimas gydymo korekcijas imunosupresiniais vaistais. Inkstų ligos – vienos iš dažniausių registruojamų komplikacijų. Net ir nesirgusiam inkstų liga, kas dešimtam pacientui po koronavirusinės infekcijos sutrinka šių organų veikla. Jei sutrikimo laipsnis sunkus, reikia dializių – didėja ir mirties rizika. „Ūminis inkstų pažeidimas yra ne tik dažna ir grėsminga COVID-19 komplikacija su mirties rizika, bet ir įveikus ligą, ne visada inkstų veikla atsinaujina, lieka negrįžtamų inkstų pažeidimų. Prognozuojama, kad lėtinėmis inkstų ligomis sergančiųjų daugės,“ – apibendrina prof. M. Miglinas. Kovo 11 d. minima Pasaulinė inkstų diena. Šią dieną didelis dėmesys skiriamas ypač jautriai pacientų grupei – hemodializuojamiems pacientams. Prof. M. Miglinas sako, jog pandemijos laikotarpiu šie pacientai neišvengiamai turėjo kontaktuoti su personalu ir kitais pacientais, nes vizitai dializės procedūroms būtini tris kartus per savaitę. „Geroji žinia yra ta, kad medicinos mokslas ieško galimybių pakeisti dializuojamų pacientų priežiūros modelius, kad būtų daugiau namų terapijos, kad būtų išvengta kontaktų – todėl neabejotinai daugės peritoninės dializės, atliekamos namuose“, - teigia prof. M. Miglinas. Namų (Lietuvoje – peritoninė dializė) ne tik leidžia išvengti kelionės į dializės centrą ir procedūros jame. Pastebėta, kad taip ilgesnį laiką išsaugoma liekamoji inkstų veikla, mažiau ribojama mityba, geresni parametrai po inksto transplantacijos. Pacientai gali laisvai keliauti ir išlikti socialiai aktyvūs, todėl pasibaigus karantinui namų izoliacija jiems vėl grąžins visavertį gyvenimą.","Pandemija neabejotinai paveikė inkstų ligomis sergančių pacientų priežiūrą, jų gyvenimą bei sveikatą. „Tai susiję su koronaviruso infekcija užsikrėtusių pacientų gydymu, baime užsikrėsti ir dėl nepakankamos jų sveikatos priežiūros“, – sako VUL Santaros klinikų Nefrologijos centro vadovas prof. Marius Miglinas."
"Numatomi šie eismo ribojimai:– spalio 15 d. pradedami paruošiamieji darbai, o spalio 22–24 d. 6–19 val. planuojami filmavimo darbai šalia pastato Universiteto g. 3, nuo spalio 22 d. 6 val. iki spalio 24 d. 19 val. draudžiant transporto priemonių eismą Universiteto gatvės dalyje nuo S. Skapo iki Šv. Jonų gatvės (išskyrus aptarnaujantį transportą).– spalio 15 d. pradedami paruošiamieji darbai, o spalio 26 d. 6–19 val. planuojami filmavimo darbai prie pastato K. Sirvydo g. 6, draudžiant transporto priemonių eismą K. Sirvydo gatvės dalyje nuo Tilto iki Ž. Liauksmino gatvės ir Šv. Jurgio gatvėje ir techninį transportą statant Ž. Liauksmino ir Šv. Jurgio gatvėse.– spalio 24 d. pradedami paruošiamieji darbai, o lapkričio 1–2 d. 5–19 val. planuojami filmavimo darbai Rotušės aikštėje, draudžiant pėsčiųjų eismą Rotušės aikštėje ir draudžiant transporto priemonių eismą Didžiojoje ir Rotušės a. gatvėse, nuo spalio 31 d. 6 val. iki lapkričio 2 d. 19 val. statant techninį transportą minėtose gatvėse.– spalio 24 d. lapkričio 6 d. pradedami paruošiamieji darbai, o lapkričio 16 d. 5–19 val. planuojami filmavimo darbai šalia pastato Malūnų g. 5, draudžiant transporto priemonėms važiuoti prie minėto pastato nuo Šv. Brunono Bonifaco gatvės, ir šalia pastato Malūnų g. 5, nuo lapkričio 15 d. 5 val. iki lapkričio 16 d. 19 val.– lapkričio 25 d. pradedami paruošiamieji darbai, draudžiant transporto priemonėms įvažiuoti į kiemą prie pastato Aušros Vartų g. 7B iš Aušros Vartų gatvės, o lapkričio 28 d. planuojami filmavimo darbai prie pastato Aušros Vartų g. 11.Vilniaus savivaldybės iliustracijaAktualios eismo pakeitimo datos:– spalio 26 d. 6–19 val. draudžiamas transporto priemonių eismas K. Sirvydo gatvės dalyje nuo Tilto iki Ž. Liauksmino gatvės ir Šv. Jurgio gatvėje.– lapkričio 1–2 d. 5–19 val. draudžiamas transporto priemonių eismas Didžiojoje ir Rotušės a. gatvėse.– spalio 22 d. 6 val. iki spalio 24 d. 19 val. draudžiamas transporto priemonių eismas Universiteto gatvės dalyje nuo S. Skapo iki Šv. Jonų gatvės (išskyrus aptarnaujantį transportą).– lapkričio 1–2 d. keičiamas viešojo maršrutinio transporto eismas, kuris nevažiuos Didžiąja ir Rotušės a. gatvėmis.Vilniaus savivaldybės iliustracijaGyventojų ir Senamiesčio įmonių dėmesiuiDidžiosios, K. Sirvydo, Tilto, Ž. Liauksmino, Šv. Jurgio, Universiteto, Liejyklos gatvių ir namų Gedimino pr. 1–9 gyventojų ir šiose vietose įsikūrusių įmonių išduoti leidimai statyti automobilius mokamose automobilių stovėjimo vietose mėlynojoje ir raudonojoje zonose nuo. spalio 15 d. iki lapkričio 3 d. galios ir kitose stovėjimo zonose (geltonojoje, žaliojoje ir baltojoje zonose).Vilniaus savivaldybės iliustracijaOrganizatorių poreikiamsNuo spalio 19 d. 6 val. iki spalio 27 d. 24 val. ir nuo lapkričio 15 d. 6 val. iki lapkričio 18 d. 19 val. rezervuojama automobilių stovėjimo aikštelė prie Kalnų parko, nuo spalio 31 d. 6 val. iki lapkričio 2 d. 24 val. ir nuo lapkričio 27 d. 6 val. iki lapkričio 29 d. 6 val. automobilių stovėjimo aikštelė prie Kalnų parko arba Liepkalnio gatvėje šalia Lietuvos futbolo federacijos stadiono.Taip pat filmavimo metu rezervuojamos stovėjimo vietos K. Sirvydo, Didžiosios, Rūdninkų, Liejyklos, Užupio, Universiteto gatvėse.Eismo dalyviai prašomi būti atidūs, laikytis kelių eismo taisyklių ir eismo reguliuotojų nurodymų.","Vilniaus miesto savivaldybė praneša, kad nuo spalio 15 d. iki lapkričio 29 d. planuojami filmo „Catherine the Great“ filmavimo darbai, todėl planuojami laikini trumpalaikiai eismo ribojimai, rašoma pranešime žiniasklaidai."
"Kaip trečiadienį pranešė ministerija, bus skiriama tikslinė pagalba abiturientams, socialiai pažeidžiamų šeimų vaikams ir kitiems mokiniams, mokyklų aprūpinimui kompiuterine technika, pedagogų kompetencijų stiprinimui, vaikų priežiūrai mokykloje.Ministerijos duomenimis, šiuo metu apie 14 tūkst. mokinių reikia pagalbos mokantis nuotoliniu būdu – padėti prisijungti prie nuotolinių pamokų, stiprinti jų mokymosi motyvaciją. Dar 11 tūkst. mokinių patiria trikdžių dėl nepakankamos technologinės įrangos namuose.„Dabar sudėtingas metas daugeliui, tačiau ypatingą dėmesį turime skirti socialiai labiausiai pažeidžiamiems vaikams, kad jie turėtų visas galimybes mokytis. Taip pat turime padaryti viską, kad abiturientai galėtų kaip įmanoma geriau pasirengti egzaminams, gautų visą reikiamą informaciją bei pagalbą ir sulauktų ypatingo pedagogų dėmesio“, – sako švietimo, mokslo ir sporto ministrė Jurgita Šiugždinienė.Ministerijos parengtame pagalbos priemonių plane numatoma, kad abiturientus nuotolinių atvirų pamokų metu konsultuos mokytojai ir universitetų dėstytojai. Dvyliktokų lietuvių kalbos ir matematikos mokytojams vyks papildomos konsultacijos dėl pagalbos mokiniams rengiantis brandos egzaminams.Jau veikia įrankis, leidžiantis naudotis ankstesnių brandos egzaminų užduotimis. Siekiant sumažinti abiturientų patiriamą stresą, jau atsisakyta lietuvių kalbos ir literatūros įskaitos.Taip pat pradedamos organizuoti reguliarios nuotolinės konsultacijos mokyklų vadovams ir pavaduotojams ugdymui dėl nuotolinio ugdymo organizavimo ir kokybės – pirmoji konferencija vyksta trečiadienį. Taip pat planuojami renginiai mokytojams dėl nuotolinio ugdymo metodikos ir didaktikos.Švietimo, mokslo ir sporto ministerija kartu su Socialinės apsaugos ir darbo ministerija parengė algoritmą, kuris padėtų mokyklose identifikuoti mokinius, kuriems reikalinga papildoma pagalba mokytis nuotoliniu būdu. Numatoma pasitelkti nevyriausybinių organizacijų savanorius, kurie padėtų mokyklose, vaikų dienos centruose ar jaunimo centruose prižiūrėti šiuos vaikus, padėti jiems paruošti namų darbus.Taip pat bus skiriama papildomai lėšų individualioms konsultacijoms, kurias sunkumų patiriantiems mokiniams teiks jų mokytojai ir taip padėtų sumažinti mokymosi spragas. Vasarą šiems mokiniams planuojamos stovyklos, kuriose per įvairias veiklas jie gerins matematinį ir gamtamokslinį raštingumą.Ministerija skirs iki 6 mln. eurų mokykloms nupirkti nešiojamų kompiuterių su interneto ryšiu. Jie numatyti mokiniams, vis dar neturintiems tinkamų priemonių mokytis nuotoliniu būdu.Be to, šiemet mokykloms skirta papildomų lėšų skaitmeninei plėtrai – po 30 eurų vienam mokiniui. Iš viso šiam tikslui numatyta daugiau kaip 10 mln. eurų.Pasak ministerijos, iš šių lėšų mokyklos galės mokinius aprūpinti reikalingu skaitmeniniu turiniu ar papildoma kompiuterine įranga, tobulinti mokytojų skaitmeninio raštingumo kompetenciją.Pagalbos priemonių planas ir su jo įgyvendinimu susijusi informacija skelbiama ir bus nuolat atnaujinama rengiamoje svetainėje.","Švietimo, mokslo ir sporto ministerija parengė pagalbos priemonių paketą, skirtą kompensuoti mokymosi praradimus per pandemiją, tam numatyta 7,5 mln. eurų."
"„Suprantame Turkijos poziciją koronaviruso akivaizdoje, nes dauguma pasaulio šalių, tarp jų ir Lietuva, yra priėmusios ribojimus be specialaus Vyriausybės leidimo eksportuoti iš šalies medicinines prekes ar medicinos įrangą“, – BNS sakė užsienio reikalų ministro atstovė Rasa Jakilaitienė.„Laukiame atsakymo iš Turkijos Vyriausybės“, – teigė ji.Jos teigimu, pirmadienį dėl įstrigusios Lietuvos įmonės užsakytos medicinos įrangos su Turkijos užsienio reikalų ministru ir viceministru kalbėjo Lietuvos diplomatijos vadovas Linas Linkevičius ir viceministras Neris Germanas.Užsienio reikalų ministro atstovė R. Jakilaitienė taip pat teigė, kad klausimą dėl 20 plaučių ventiliavimo aparatų šalies diplomatai Turkijoje sprendžia jau dvi savaites.Naujienų portalas lrytas.lt penktadienį pranešė apie Turkijoje įstrigusią 350 tūkst. eurų vertės medicinos įrangą. Portalo teigimu, Turkija sprendimą turėtų priimti pirmadienį.Dvidešimt aparatų iš Turkijos gamintojo užsakė Lietuvos bendrovė „Limeta“, juos planuota skirti Kretingos, Jonavos, Elektrėnų medikams, kitų miestų gydymo įstaigoms.„Limetos“ atstovai teigia, kad problemų kilo, kai Turkijos prezidentas Recepas Tayyipas Erdoganas išleido įsakymą plaučių ventiliavimo aparatūrą perimti šios valstybės poreikiams.","Lietuvos Vyriausybė laukia Turkijos valdžios sprendimo leisti į Lietuvą eksportuoti 20 užsakytų plaučių ventiliavimo aparatų, pirmadienį šį klausimą aptarė šalių užsienio reikalų ministrai."
"Michalo Walczako pjesėje „Kasykla“ pasakojama istorija apie liūdną miestą, kuriame niekada nevyko nieko įdomaus, ypač po to, kai buvo uždaryta kasykla. Netekę pagrindinio pragyvenimo šaltinio miesto gyventojai įstringa kasdienybės rutinoje, atsiskleidžia jų neišsipildžiusios svajonės. Pasak spektaklio režisieriaus Artūro Areimos, ši situacija jam primena gimtuosius Šiaulius. Spektaklyje rodomi filmuoti vaizdai iš apleistų ir pamirštų miesto vietų – lyg raginimas pamąstyti,kaip pasipriešinti rutinai, apėmusiai ne tik gyvenimą, bet ir teatrą.„Teatras, kiek esu matęs, miesčioniškas, buržuazinis ir jis labiau  užėjimas į tą teatrą, reiškia pabūti kažkur kitur apie kažkokius senus laikus, kurių gal ir nebuvo, ir tai yra šventykla, ten kalbama šventa tiesa. Aš netikiu, kad teatras turi kalbėti kažką švento. Jis turi padėti žmogui susitaikyti su šiandiena“, – sakė režisierius Artūras Areima.Į premjerą atvyko ir lenkų dramaturgas M. Walczakas. Jo pjesės statomos įvairiuose Europos ir JAV teatruose. 2004 m. parašyta pjesė „Kasykla“ buvo pastatyta keturis kartus Lenkijos ir Vokietijos teatruose.„Aš nemanau, kad ji padėjo išspręsti jų problemas. Bžycho miestelio gyventojai nesutiko su pateikta miesto vizija ir sakė, kad gyvena geriau nei parodyta. Toks ir buvo tikslas – priversti žmones kalbėti ir mąstyti apie savo gyvenimą ir teatro vietą jame“, – pasakojo dramaturgas.Režisierius A. Areima dramaturgo M. Walčako kūrybą stato ne pirmą kartą. Prieš beveik dešimt metų režisierius debiutavo teatre su M. Walczako pjese „Kelionė į kambario vidų“.",Valstybinis Šiaulių dramos teatras pristato premjerą – garsaus šiuolaikinio lenkų dramaturgo Michalo Walczako pjesę pastatė režisierius Artūras Areima.
"Vilnietis suprato, kad automobilį, kurį pardavėjas apibūdino kaip idealios būklės, teks tuojau pat remontuoti, nes toli su juo nenuvažiuos. 6 tūkst. eurų kainavęs pirkinys vyrui greitai pabrango dar 1700 eurų, tačiau pardavėjas jo remonto išlaidų padengti neketina.Tvirtino, kad būklė – ideali2008 metų E klasės „Mercedes–Benz“ pagal nuorodą viename transporto skelbimų portale vyras nusipirko Kauno automobilių turguje. Už prabangią mašiną su mūsuose mažiau populiariu 3 litrų darbinio tūrio benzininiu varikliu J. Bedugnis sumokėjo 5900 eurų.Lietuvoje automobilis iki tol nebuvo registruotas, tačiau apsiėjo be vadinamųjų „kauferių“ – oficialiai pardavėjas buvo lietuvis. Sutartyje įrašyti jo vardas, pavardė ir asmens kodas. „Mercedes–Benz“ pardavėjas tvirtino, kad automobilio būklė yra puiki ir jis važiuoja kaip naujas.Vilnietis pasakojo, kad atvykęs į pirkti universalo jį apžiūrėjo taip, kaip galėjo. Nuvažiuoti į servisą negalėjo – ant automobilio tuo metu nebuvo jokių numerių.„Buvo vienas gedimas – nedegė vienas priekinis žibintas. Pardavėjas patikino, kad užteks pakeisti lemputę. Aš jam siūliau kartu nuvaryti mašiną į techninę apžiūrą, bet atsisakė pareiškęs, kad dėl lempos jos vis tiek nepraeisime“, – prisiminė J. Bedugnis.Pasirodė visi trūkumaiJ. Bedugnis įsigijęs „Mercedes–Benz“ apsilankė servise ir paaiškėjo, kad automobilio būklė anaiptol ne tokia gera, kaip tvirtino pardavėjas. Netgi žibinto gedimas buvo gerokai rimtesnis, nei teigė pardavėjas.Teko keisti valdymo mikroschemą, kuri kainavo 150 eurų, o darbas – dar 55 eurus.„Kaip pakėlė automobilį pamatėme, kad iš variklio bėga alyva – visos tarpinės buvo blogos. Taip pat daug trūkumų buvo važiuoklėje, kuriuos norint gauti techninę apžiūrą buvo būtina šalinti“, – kalbėjo vyras.Gale teko keisti gumines galinės pakabos įvores, o priekyje – abiejų pusių šarnyrus, stabilizatoriaus traukes ir kairės pusės antgalį. Sprendžiant variklio problemą buvo pakeisti vakuuminio siurblio tarpikliai, alyvos korpusas ir jo tarpinės.Taip pat buvo visiškai surūdijęs automatinės pavarų dėžės alyvos rinktuvas. Vietoje jo teko įrengti naują, nes pakeista brangi alyva būtų ištekėjusi lauk.Sulaukė tik priekaištųJ. Bedugnis pažymėjo, kad turguje apžiūrėti apačią nebuvo galimybės. Taip pat leidžiama alyva lašėjo ne ant žemės, o ant variklio dugno apsaugų. O pasivažinėti turgaus teritorijoje – galimybės ribotos.„Aikštelė nedidelė, todėl nuvažiavau gal kokį 100 metrų. Tuo metu nieko įtartino nepastebėjau – pašalinių garsų nebuvo“, – kalbėjo jis.  Už automobilio remontą J. Bedugnis iš viso sumokėjo 1700 eurų.Susisiekė su pardavėju ir išdėstė savo pretenziją, tačiau sulaukė tik priekaištų.„Pareiškė, kad nusipirkęs nenaują automobilį neturėjau jo varyti į servisą. Neva garažuose dirbantys meistrai viską būtų padarę trigubai pigiau“, – sakė vyras.Pardavėjas nesutiko kompensuoti nė vieno euro už automobilio remontą. Vienas iš paskutiniųjų darbų, kurie buvo atlikti prieš pakartotinai varant automobilį į techninę apžiūrą – stabdžių vamzdelių keitimas. Kartu su detalėmis tai kainavo 200 eurų.Dažna konfliktų priežastisVyras svarsto įvairias galimybes, kaip gauti kompensaciją iš pardavėjo. Vienas iš jų yra rašytinė pretenzija, o kitas – ieškinys kreipiantis į teismą. Pastaruoju atveju reikės teisininko paslaugų, o tai kainuos dar mažiausiai 200 eurų.Advokato padėjėjas Osvaldas Raščiukevičius pastebėjo, kad J. Bedugnio situacija – iki skausmo pažįstama. Anot jo, pastaruoju metu su analogiška problema kreipėsi nemažai klientų, o įvykiai visuomet klostosi panašiai.„Įsigyja naudotą automobilį, kuris skelbime nurodomas kaip geros būklės, pirkimo–pardavimo sutartyje taip pat neįrašomi trūkumai, o pardavėjas tikina, kad viskas puiku“, – kalbėjo pašnekovas.Visgi jos pradėjus transporto priemonę eksploatuoti, ima ryškėti jos defektai, kurie dažniausiai būna susiję su varikliu. O. Raščiukevičius sakė, kad dažniausiai tik apsilankius servise paaiškėja defektai, dėl kurių be brangaus remonto neįmanoma tinkamai eksploatuoti automobilio.Privalo užtikrinti kokybę Anot teisininko, įstatymai reglamentuoja, kad pardavėjas turi užtikrinti parduodamo daikto kokybę. Todėl jeigu automobilis turi trūkumų, privaloma apie juos informuoti pirkėją.Pašnekovas paaiškino, kad jeigu pardavėjas nurodė, jog automobilis geros būklės arba jeigu trūkumų neįrašė į pirkimo–pardavimo sutartį, tačiau jie ėmė ryškėti iškart ar praėjus labai neilgam laikotarpiui po įsigijimo, pirkėjas gali ginti savo teises vienu iš keturių būdų.„Jis gali reikalauti pardavėjo atlyginti išlaidas, kurias pirkėjas realiai patyrė remontuodamas automobilį. Taip pat gali prašyti pakeisti automobilį kitu analogišku, nors perkant naudotą transporto priemonę tai nelabai realu.Dar galima reikalauti, kad pardavėjas pats pašalintų automobilio defektus arba nutraukti sutartį ir prašyti grąžinti sumokėtą kainą“, – komentavo teisininkas.Anot O. Raščiukevičiaus, šiuos savo pažeistų teisių gynimo būdus pirkėjas gali taikyti, jeigu išryškėję defektai yra esminis pirkimo–pardavimo sutarties pažeidimas.Teisininko teigimu, teismų praktikoje laikomasi nuomonės, kad jeigu automobilio negalima naudoti pagal tiesioginę jo paskirtį, tokie defektai yra esminiai.Laikoma, kad automobilio negalima naudoti pagal tiesioginę jo paskirtį, jeigu jį nusipirkus tolimesniam eksploatavimui būtinas brangus remontas.„Smulkus remontas, susidėvėjusių dalių keitimas, kuris kainuoja kelis šimtus eurų nereiškia, kad automobilio negalima naudoti pagal tiesioginę jo paskirtį.Tačiau jeigu remontas yra brangus ir kainuoja kelis tūkstančius eurų, tuomet tai ir yra esminis sutarties pažeidimas.Be to, automobilis turi tarnauti pagal paskirtį, t.y. būti tinkamas eksploatacijai be didesnio remonto ne tik jo pirkimo dieną, bet ir kurį laiko po įsigijimo“, – kalbėjo O. Raščiukevičius.Jam puikiai žinomi ir pardavėjų pareiškimai esą automobilis naudotas, todėl negalima tikėtis, kad jis tarnaus kaip naujas.„Naudotas automobilis reikalauja investicijų, tačiau jos investicijos neturi būti neproporcingai didelės ir kainuoti kelių tūkstančių eurų. Nebent kalbame apie itin seną transporto priemonę“, – dėstė pašnekovas.Ne tik variklio gedimaiAnot teisininko, gajus mitas, kad esminiais defektais laikomi tik tokie, kurie susiję su varikliu.„Jeigu automobilis turi, pavyzdžiui, pavarų dėžės ar važiuoklės defektų, tačiau juos pašalinti kainuoja brangiai, tai vis tiek yra laikoma esminiu sutarties pažeidimu“, – komentavo O. Raščiukevičius.Pašnekovas aptarė ir dar vieną pardavėjų argumentą. Jie pareiškia, kad pirkėjas sutarties sudarymo metu nevežė automobilio tikrinti į servisą, todėl neva pats buvo kaltas.„Teismų praktikoje laikomasi nuomonės, kad jei pirkėjas prieš įsigydamas automobilį netikrino automobilio servise, tai neatima iš jo teisės reikšti pretenzijas. Ypatingai, jeigu defektai yra užslėpti ir jų negalima pamatyti plika akimi.Juk pardavėjas turi pareigą informuoti apie visus defektus“, – akcentavo teisininkas.O. Raščiukevičius paaiškino, kad pirkėjas taip pat turi įrodyti, jog defektai egzistavo dar prieš įsigyjant automobilį, o pardavėjas apie juos žinojo ar bent jau turėjo žinoti.„Tai dažniausiai nustatoma pagal laiką, kada pirkėjas pastebėjo defektus ir kreipėsi į servisą. Jeigu po automobilio įsigijimo praėjus vos kelioms dienoms pirkėjas kreipiasi į servisą, kuriame nustatomi defektai, tai rodo, kad gedimai negalėjo atsirasti dėl pirkėjo kaltės.Visgi, jeigu pirkėjas spėjo nuvažiuoti kelis tūkstančius kilometrų arba nuo automobilio įsigijimo praėjo nemažai laiko, galima abejoti, ar defektai iš tiesų jau egzistavo“, – dėstė pašnekovas.Ragino susitarti taikiaiO. Raščiukevičius ragino bent jau pasikalbėti su pardavėju ir pamėginti susitarti taikiai. Visgi jis pripažino, kad retas pardavėjas sutinka padengti remonto išlaidas ar nutraukti sutartį, atsiimti automobilį ir grąžinti pinigus.„Jeigu nepavyksta įkalbėti pardavėjo susitarti taikiai, galima paraginti tai padaryti raštu, siunčiant raštišką pretenziją. Joje reikia išdėstyti visus teisinius aspektus, kodėl pirkėjas yra teisus, o pardavėjas – ne“, – patarė teisininkas.Pašnekovas pažymėjo, kad jeigu pardavėjas atsisako užbaigti ginčą gražiuoju ar apskritai nereaguoja į pretenziją, lieka tik teisinės priemonės.Jeigu automobilis buvo pirktas iš bendrovės ar fizinio asmens, kuris automobiliais prekiauja pagal individualią veiklą, galima pamėginti kreiptis į Valstybinę vartotojų teisių apsaugos tarnybą su skundu.„Prieš tai privaloma nusiųsti jau minėtą pretenziją, kadangi tokia ikiteisminė vartojimo ginčų sprendimo tvarka. Šis būdas yra paprasčiausias ir pigiausias, o Valstybinės vartotojų teisių apsaugos tarnybos sprendimai yra privalomi ir vykdytini“, – aiškino pašnekovas.Jeigu automobilį pardavė fizinis asmuo nevykdantis individualios veiklos ir bent jau oficialiai neužsiimantis automobilių prekyba, belieka rengti ieškinį ir kreiptis į teismą.„Tokiu atveju dėl specialių žinių trūkumo greičiausiai neišsiversite be profesionalaus teisininko pagalbos“, – konstatavo O. Raščiukevičius.","Alyva apibėgęs variklio dugnas, sudilusios svarbios važiuoklės detalės ir surūdiję stabdžių sistemos vamzdeliai – tai tik dalis trūkumų, kuriuos pastebėjo serviso meistrai apžiūrėję Jevgenijaus Bedugnio pirktą „Mercedes-Benz“."
"Ketvirtadienio vakarą didžėjaus, kurio tikrasis vardas – Timas Berglingas, šeima antrą kartą kreipėsi į sūnaus gerbėjus ir išplatino dar vieną pranešimą. Šį kartą jie paviešino ilgą laišką ir prakalbo apie sunkumus, kuriuos teko patirti Avicii.„Mūsų mylimas Timas buvo jautri siela, ieškojusi atsakymų į egzistencinius klausimus. Perfekcionistas, kuris daug keliavo ir dirbo iki tiek, kad tai privedė jį prie milžiniško streso. Kai liovėsi vykti į turus, jis norėjo surasti gyvenimo balansą, būti laimingu ir daryti tai, ką mėgo labiausiai – kurti muziką. Jis tikrai kentėjo nuo minčių apie gyvenimo prasmę ir laimę. Jis tiesiog daugiau nebegalėjo. Jis norėjo surasti ramybę. Timas nebuvo sutvertas šou pasauliui, kuriame atsidūrė. Jis buvo jautrus vaikinas, kuris mylėjo savo gerbėjus, bet nemėgo būti dėmesio centre. Timai, amžinai tave mylėsime ir tavęs ilgėsimės. Tai, koks žmogus tu buvai, ir kokią muziką kūrei, tavo atminimą išlaikys gyvą amžiams. Mylime tave“, – laiške cituojami artimieji.Šis pranešimas buvo pasirašytas Avicii tėvų, dviejų brolių ir sesers vardu. Jie jau anksčiau šią savaitę buvo išplatinę kitą pranešimą, kuriuo padėkojo Avicii gerbėjams už užuojautą ir išreikštą paramą.Panašiai apie Avicii kiek anksčiau kalbėjo ir keli jo draugai – jie neslėpė, kad didžėjus tiesiog nekentė būti žvaigžde. Jis niekada nesijautė gerai būdamas dėmesio centre, o tapus muzikos pasaulio garsenybe to išvengti nebuvo įmanoma. Kad įveiktų savo drovumą, didžėjus griebdavosi alkoholio, kas ilgainiui labai pakenkė jo sveikatai.Niekam ne paslaptis, kad didžėjus turėjo rimtų sveikatos problemų. Kai jam buvo tik 21-eri, nuo besaikio gėrimo vaikinui jau buvo diagnozuotas ūmus pankreatitas – kasos uždegimas, pavojingas gyvybei. 2014 metais Avicii vėl atsidūrė ligoninėje – šįkart jam buvo išoperuotas apendicitas ir tulžies pūslė. Sustabdyti beprotišką gyvenimą tempą ir pagaliau pasirūpinti savimi Avicii nusprendė 2016-aisiais, jam tada buvo 26-eri.Nutraukęs koncertinę veiklą didžėjus ir toliau kūrė muziką studijoje, tik nebevažinėjo po festivalius ir vakarėlius.Muzikos pasaulį užkariavo per 4 metusMilžinišką populiarumą tarp šokių muzikos gerbėjų visame pasaulyje užsitarnavęs Avicii dirbo su tokiais muzikos grandais kaip Madonna, „Coldplay“, radijo topuose karaliavo ir naujas jo hitas su Rita Ora.Avicii vardas ilgus metus garsiai skambėjo didžiausiuose ir populiariausiuose muzikos festivaliuose. Avicii yra vienas iš daugiausia pasaulyje uždirbančių didžėjų. „Forbes“ sudarytame geriausiai apmokamų pasaulio didžėjų sąraše jis užima šeštą vietą. Avicii muzika „Spotify“ sistemoje buvo ištransliuota daugiau nei 3 mlrd. kartų, per „Deezer“ – 107 mln. kartų, „iTunes“ – 30 mln. kartų ir daugiau nei 3 mlrd. kartų jo VEVO kanale. Jis turi daugiau nei 3 mln. sekėjų „Instagram“ ir beveik 20 mln. sekėjų „Facebook“ paskyrose. Atlikėjas išleido tokius hitus kaip „Waiting For Love“, „For A Better Day“, „Wake Me Up“, „The Nights“, „Levels“ ir daug kitų puikiai žinomų dainų.","Prieš savaitę mirusios elektroninės šokių muzikos žvaigždės Avicii artimieji patvirtino, kad atlikėjas savo noru pasitraukė iš gyvenimo, skelbia „Variety“."
"Pamatyti ir išgirsti specialiųjų tarnybų automobilių šviesų ir garso signalus – dažno didmiesčio gyventojo kasdienybė. Kartais šie signalai gali prikelti anksti ryte arba sutrikdyti nakties miegą, tačiau ne visada tai gali būti policijos, greitosios pagalbos ar gaisrinės automobilis.„Specialius šviesų ir garso signalus taip pat naudoja dujų įmonės avarinės tarnybos, aplinkos apsaugos valstybinės kontrolės institucijos, Kalėjimų departamentui prie Lietuvos Respublikos teisingumo ministerijos pavaldžios laisvės atėmimo vietos transporto priemonės, pritaikytos suimtiesiems ir nuteistiesiems konvojuoti į gydymo įstaigas.Ir tai dar ne viskas, nes specialius signalus gali naudoti ir vidaus reikalų statutinės įstaigos, prokuratūros, Valstybės saugumo departamento, Specialiųjų tyrimų tarnybos, Antrojo operatyvinių tarnybų departamento prie Krašto apsaugos ministerijos, Lietuvos kariuomenės Specialiųjų operacijų pajėgų, Karo policijos, muitinės ir Lietuvos transporto saugos administracijos transporto priemonės“, – LRT.lt išvardija Lietuvos kelių policijos tarnybos atstovė Laura Salokaitė.Taip pat tikriausiai dažnas pastebėjo, kad specialiosios tarnybos naudoja skirtingų spalvų šviesos signalus. Pavyzdžiui, policija naudoja mėlynos ir raudonos spalvos švyturėlius, o greitosios pagalbos ir gaisrinės automobiliai – mėlynus. Tačiau skiriasi ne tik šviesų spalvos, bet ir garsas, kurį tarnybos pasirenka pačios.„Specialiųjų transporto priemonių tarnyboms nėra priskiriami atitinkami garso signalai. Tarnybos pasirenka garso signalą pačios. Svarbu tai, kad garso signalas turi būti kintamų tonų“, – pastebi L. Salokaitė.Kalbant apie garsą, specialiųjų tarnybų automobiliai negali įjungti garsinio signalo, kada nori. Yra išskirti tam tikri atvejai, kada garsinį signalą naudoti galima ir tiesiog privaloma.„Specialiųjų transporto priemonių vairuotojai, turintys leidimus naudoti mėlynus ir raudonus švyturėlius bei specialiuosius garso signalus, šviesos ir specialiaisiais garso signalais gali naudotis tik tuo atveju, kai tai būtina gelbėjant žmogaus gyvybę, sveikatą ar turtą, užtikrinant viešąją tvarką ir eismo saugumą, sulaikant įtariamus padarius teisės pažeidimą asmenis, eskortuojant ir lydint Lietuvos Respublikos vadovybės apsaugos įstatymo 2 straipsnio 2 dalyje nurodytus saugomus asmenis.Atsižvelgiant į tai, visais atvejais važiuojančios specialiosios transporto priemonės su įjungtais mėlynos ir raudonos ar tik mėlynos spalvos švyturėliais privalo įjungti specialiuosius garso signalus“, – teigia L. Salokaitė.Ir specialiųjų tarnybų automobiliai patenka į avarijasNepaisant ryškių šviesų ir garsinio signalo, kartais specialiųjų tarnybų automobiliai neatkreipia pakankamai vairuotojų dėmesio ir įvyksta avarijos, dažniausiai, sankryžose. Tačiau ne visada dėl tokios avarijos galima kaltinti spec. tarnybų automobilių nepastebėjusius vairuotojus.„Specialiųjų transporto priemonių vairuotojai, važiuodami keliu su įjungtais mėlynais ir raudonais arba tik mėlynais švyturėliais ir specialiaisiais garso signalais, gali pasinaudoti pirmenybe tik tada, kai tai nekenkia eismo saugumui, ir tik tuo atveju, kai įsitikina, kad jiems duodamas kelias.Pasinaudoti pirmenybe taip pat gali transporto priemonių, kurias lydi specialiosios transporto priemonės, vairuotojai, tačiau tik tada, kai tai nekenkia eismo saugumui, ir tik tuo atveju, kai įsitikina, kad jiems duodamas kelias“, – LRT.lt akcentuoja L. Salokaitė.Tačiau kartais įvyksta eismo įvykių, kuriuose nukenčia spec. tarnybų ir paprasti, civilių vairuojami, automobiliai, ir tokiu atveju iškyla dilema – kuris eismo įvykio dalyvis kaltas? Visgi, kaip sako L. Salokaitė, universalaus atsakymo pateikti negalima.„Tokie eismo įvykiai tiriami kaip ir visi kiti ir yra vertinamos visos aplinkybės. Pavyzdžiui, visuose policijos automobiliuose yra įrengti vaizdo registratoriai ir dažniausiai visi įvykiai būna užfiksuoti.Tai leidžia įvertinti, ar pareigūnai įsitikino, kad jiems yra duodamas kelias, ar visgi kito automobilio vairuotojas, matydamas, kad atvažiuoja spec. tarnybos automobilis, jo nepraleido. Kiekviena situacija yra vertinama individualiai.Atliekant tyrimą pastebima daugybė veiksnių, pavyzdžiui, šviesos signalai buvo įjungti ir veikė ar ne, taip pat ar buvo įjungtas garsinis signalas, būna apklausiami liudininkai ir vertinami jų parodymai. Todėl pasakyti, kad jei nutiko toks eismo įvykis, pasakyti iš karto, kalta viena ar kita pusė, yra neįmanoma“, – tikina L. Salokaitė.Pašnekovė pateikia pavyzdį, kai eismo įvykis, kuris įvyko tarp spec. tarnybos ir paprasto automobilio, buvo įvertintas taip, jog kaltu dėl avarijos sukėlimo buvo pripažintas spec. tarnybos automobilio vairuotojas.„Buvo įvykis, kai Vilniuje susidūrė gaisrinės automobilis su paprastu lengvuoju automobiliu. Šiuo atveju kaltu buvo pripažintas gaisrininkas, kuris neįsitikino, ar jam duodamas kelias. Todėl sakyti, kad, jei važiavo spec. tarnybos automobilis su įjungtais švyturėliais ir įvyko eismo įvykis, kaltu bus pripažintas kito automobilio vairuotojas, tikrai negalima“, – primena L. Salokaitė.Vairuotojai turėtų įsiminti, kokių spec. tarnybų automobiliai naudoja šviesų ir garso signalus ir kaip elgtis juos pamačius kelyje, nes vidaus reikalų viceministras Česlovas Mulma teigia, kad artimiausiu metu tvarka nesikeis.„Manome, kad šiuo metu galiojantis specialiųjų transporto priemonių mėlynų ir raudonų ar tik mėlynų švyturėlių bei specialiųjų garso signalų naudojimo teisinis reglamentavimas yra pakankamas ir artimiausiu metu jo keisti nėra numatyta“, – LRT.lt sako Č. Mulma.","Tikriausiai daugelis žino, kad ryškiai šviečiantys mėlynos ir raudonos spalvos švyturėliai, lydimi garsinio signalo, reiškia, jog kažkur skuba policijos, greitosios pagalbos ar gaisrinės automobilis. Tačiau tarnybų, kurios naudoja šias vairuotojų ir kitų eismo dalyvių dėmesį atkreipiančias priemones, yra ir daugiau."
"Vokietijos Bundeslygos futbolo čempionato vadovybė skelbia apie galimą sezoną pratęsimą gegužės mėnesį. Kitose valstybėse taip pat derinamas nacionalinių čempionatų atnaujinimo klausimas. Visgi G. Infantino įspėja futbolo funkcionierius būti atsargiems.„Mūsų pagrindinis prioritetas, pagrindinis principas, kuriuos vadovaujamės, ir, kuriuo kviečiame vadovautis ir kitus, yra sveikata, – tvirtino FIFA vadovas. – Negaliu to nepabrėžti. Nėra verta rizikuoti bet kurio asmens gyvybe dėl bet kokių rungtynių ar turnyro. Kiekvienas turi tai įsikalti į galvas. Būtų ypač neatsakinga pratęsti čempionatus, jeigu saugumas nėra užtikrintas 100 procentų. Jeigu reikia dar truputį palaukti, geriau tą daryti. Geriau dar palaukti nei rizikuoti.“Absoliuti daugumą futbolo organizacijų ir lygų visame pasaulyje dėl koronaviruso pandemijos patirs didžiulius finansinius nuostolius. Nuostoliai sieks kosmines sumas, jeigu sezonas bus visiškai nutrauktas. Nepavyks išvengti didelių finansinių smūgių ir pratęsus sezoną, kurio rungtynės būtų žaidžiamos be žiūrovų.„Dėl mūsų solidaus darbo per pastaruosius ketverius metus FIFA organizacijoje, esame sukaupę stiprų finansinį užnugarį. FIFA turi gerą reputaciją finansų rinkose. Tai mums padės surinkti stiprų finansinį rezervą. Tai nėra FIFA pinigai, tai – futbolo pinigai. Turime galvoti apie tai, kaip padėti kitiems. Tai mūsų atsakomybė“, – kalbėjo G. Infantino.","FIFA prezidentas Gianni Infantino teigimu dėl koronaviruso pandemijos sustabdytą atnaujinti sezoną per anksti būtų „daugiau nei atsakinga“, skelbia tinklalapis onefootball.com."
